
Ivar Åsen
Symra
[Etter 3. utgåva: "Symra. Tvo Tylfter med Visor og Rim". Kristiania, 1875. Over: 
Foto frå 1872. Elektronisk utgåve 1996 ved Jon Grepstad.]
Tittelsida til tredje utgåva (1875)
Vigdis Ystad: Ivar Åsen - nyttepoet eller sann diktar?




    Fyrestev
    Gamle Norig
    Nordmannen
    Dei gamle Fjelli 
    Heimvegen
    Gamle Grendi
    Vårdagen 
    Sumarkvelden
    Haustvisa
    Hugen
    Von og Minne
    Saknad
    Elskhug-Kvæde
    Det einlege Standet
    Ymse Vasarlag
    Tolugt Mod
    Tjon og Von
    Fals og Fusk
    Uvitingskap
    Høgferd
    Hugen til Rikdom
    Att og fram
    Gløymska
    Livet
    Vit og Tru 
    Etterstev 


FYRESTEV
So ymse Folk eg kjenner til,
som hava Hug til å kveda;
og få dei nokot, som høva vil,
so hava dei rett si Gleda.
Men strengt um Stevet døma dei,
og Fusk er fåfengt å bjoda;
til klena Visor dei segja Nei,
dei ropa berre på goda.
* * *
«Kom med Visor, og helst av deim,
som kvika og inkje krenkja:
slikt som høver vår eigen Heim,
og slikt som me sjølve tenkja.»
«Den, som låg og liten er
og tidt med Spottord stungen,
han lettnar, når han høyra fær
sin eigen Tanke sungen.»
«Kom med nokot, som vekkjer Mod.
D'er nog av Tvang og Trengsla.
Ei liti Hjelp var fulla god,
når Hugen stend i Stengsla.»
Heppen var den, som hadde Dug
til slike Vers å kveda,
at dei, som høyrde, fekk same Hug
og kjende same Gleda.
Heppen den, som var so hæv,
at slik ei Gåva han åtte
og kunde gjera so gilde Stev,
at Folket læra deim måtte.
* * *
Eg heve freistat so einkvar Gong,
um sjølv eg Stev kunde gjera;
men sjeldan fekk eg so min Song,
som helst han skulde vera.
Difyre legg eg so litet fram;
eg vil ikkje Tidi spilla.
Det skal ikkje verda so lang ein Glam,
eg vil berre Harpa stilla.
* * *
Symra teiknar til Sumars Bil;
um Våren tidla ho blømer;
men fleire Blomar må koma til,
når Kulden or Markom rømer.

GAMLE NORIG
Gamle Norig, nørdst i Grendom,
er vårt eiget Ættarland.
Der er Hav, som heilt åt Endom
leikar um den lange Strand;
Der er Vikar og Votn og Øyar,
tusund Fjordar og tusund Fjell,
Snøydor, der sjeldan Snjoen tøyar,
Dalar, der Fossen diger fell.
Leid er vel den lange Vetter,
endå grøn vår Granskog stend,
og når Lauv i Lidom spretter,
fagre Liter fær vår Grend.
Store Dagar og stutta Næter
lida lett um den ljose Jord;
Strand og Fjord og Fjell og Sæter
skiner av Sol frå Sud og Nord.
Born av deim, som bygde Landet,
er på Tuftom endå til;
Garden stend i gamle Standet,
bygd og bøtt som Bonden vil.
Van til Møda, meir en til Kjæla,
leikar Lyden på Land og Sjo.
Giv han sitje med Sømd og Sæla
trutt på Tuftom i Trygd og Ro!

NORDMANNEN
Millom Bakkar og Berg ut med Havet
heve Nordmannen fenget sin Heim,
der han sjølv heve Tufterna gravet
og sett sjølv sine Hus uppå deim.
Han såg ut på dei steinutte Strender;
det var ingen, som der hadde bygt.
«Lat oss rydja og byggja oss Grender,
og so eiga me Rudningen trygt.»
Han såg ut på det bårutte Havet;
der var ruskutt å leggja ut på;
men der leikade Fisk ned i Kavet
og den Leiken den vilde han sjå.
Fram på Vetteren stundom han tenkte:
Giv eg var i eit varmare Land!
Men når Vårsol i Bakkarne blenkte,
fekk han Hug til si heimlege Strand.
Og når Liderna grønka som Hagar,
når det laver av Blomar på Strå,
og når Næter er ljosa som Dagar,
kann han ingenstad vænare sjå.

DEI GAMLE FJELLI
Dei gamle Fjell i Syningom
er alltid eins å sjå,
med same gamle Bryningom
og same Toppom på.
I Bygdom byggja Sveinarne,
og Huset stender laust;
men dei gamle Merkesteinarne
dei standa lika traust.
På Fjellom er det leikande
å ganga til og frå
og kring um Toppen reikande
so vidt um Land å sjå:
til Havet kring um Strenderna
med Skip som Fuglar små,
og til Fjelli kring um Grenderna
med tusund Bakkar blå.
Der er so mange Hendingar
i Bygdom komne til;
me sjå so mange Vendingar
alt på eit litet Bil.
Dei hava snutt um Vollarne
og flutt og rudt og bygt;
men dei gode gamle Kollarne
dei standa lika trygt.
So stod dei gjenom Tiderna,
vel mange tusund År;
og Graset voks um Liderna,
og Lauvet kom kvar Vår;
og Vinden tok um Topparne
og Vatnet tok um Fot;
men dei gilde gamle Kropparne
dei toko traust i mot.
Av Hav kom Sjomann sigande
og lengtad' etter Land,
då såg han Fjelli stigande
og kjendest ved si Strand.
Då kom det Mod i Gutarne,
som såg sin Fødestad.
Ja dei gode gamle Nutarne
dei gjera Hugen glad.

HEIMVEGEN
I Heimen der hyggjer seg Barnet best,
til Heimen vil Ungdomen stunda,
og Mannen, som sviver i Aust og Vest,
vil helder på Heimferdi skunda.
Um Landet var bratt, og steinutt og svadt,
og Mødor i Vegen var manga,
på Heimvegen gjekk det då helder radt,
og Milerna vardt ikkje langa.
Mauren kryp aldri so vidt i Kring,
han leitar ei uppatter Tuva,
og Mannen 1øyp inkje so lang ein Sving,
han lengtar ei heim til si Gruva.
Um og han var glad i framande Stad,
so vil ikkje Hugen seg festa,
og Heimen med Haugar og Stein og Svad,
han verder då kjærast' å gjesta.
Ja heime der baka dei Braudet best,
og vænaste klippa dei Klædi,
der hava dei Klangen i Målet mest
og vænaste kveda dei Kvædi.
Der ser du ein Dag med ljosare Lag,
og Skog med eit mildare Skygge;
og råmar so Sorgi deg der med eit Slag,
so finner du endå eit Hygge.

GAMLE GRENDI
Tidt eg minnest ein gamall Gard
med store Tre og Runnar,
Vollar, Bakkar og Berg og Skard
og Blomster på grøne Grunnar.
Der eg hadde meg so godt eit Rom:
Hus og Mark med både Bær og Blom,
alt eg nøytte som ein Eigedom
med både Lut og Lunnar.
Der var Dalar og Lider nog,
der Lur og Bjøllor klungo;
Der var Ruster og fager Skog,
der tusund Fuglar sungo.
Tett med Stova stod ei Bjørk so breid
der hadde Skjorerna sitt gamle Reid,
Staren song i kvar ein Topp, som beid,
og Erlor i Tunet sprungo.
Heime var eg so vida kjend
og slapp inn, kvar eg vilde,
i kvart Hus i den heile Grend,
um endå Folket kvilde.
Der var Kjenningar i kvar ei Krå,
og når eg ukjende Folk fekk sjå,
spurde eg radt, kvar dei var ifrå,
og dei var lika milde.
Var det nokon, som der leid vondt
og vardt fyre Tap og Spilla,
brådt det spurdest um Bygdi rundt,
og alle tykte, det var illa.
Ofta minnest eg mi gamle Grend,
når eg framand uti Verdi stend,
heimlaus, frendelaus og litet kjend,
og likar på Leiken illa.

VAARDAGEN
Upp av Krakken!
Sumarsoli skin i grøne Bakken;
Jordi heve fenget Helgar-Plagget på,
Skogen stend i Lauv so lysteleg å sjå.
Livet lettnar,
Vollen turkar seg, og Vegen slettnar.
Varma Guster
leda Lauvet på dei grøne Ruster.
Nyst var Regn, og Jordi fekk sitt milde Bad,
reint er kvart eit Strå, og laugat kvart eit Blad;
Toppen sprikjer,
Blomen slær seg ut, og Bladet slikjer.
Inn um Glaset
fær eg Angen av det grøne Graset.
Vist er Vinden rik på Liv og Lækjesaft;
ut eg vil og sanka Helsebot og Kraft;
alt for lenge
sat eg inne som ein Fugl i Stenge.
Kvar ein kagar,
alltid nokot nytt seg uppedagar.
Nye Blomar spretta fram på alle Rom;
lette Fivreld' yppa seg frå Blom til Blom;
uglar sviva
upp med Song og rundt um Rusti driva.
Kvar ein lyder,
Liv og Ljod på Viddom fram seg byder.
Lat oss ganga seint og sjå oss vel i Kring:
Vegen er so full av fagnadsame Ting.
Langa Stunder
treng eg til å sjå på desse Funder.

SUMARKVELDEN
Velkomen atter hit til våra Grender,
velkomen her, du sæle Sumarkveld,
med Lauv og Gras ut yver alla Strender
og gule Blomar i den grøne Feld,
med lette Småsky, lagd i langa Render
som Trådar i det høge Himmel-Tjeld,
og med den milde Ljosken, som seg breider
ut yver Fjell og Fjord på alla Leider.
Her er so ljos ein Lit på alle Grunnar
for ljos til Natt og mesta dim til Dag.
Dei stille Votni standa blå som Brunnar,
og Fossar syna seg i kvite Drag.
Det myrkjer i dei tette Holt og Runnar;
det ljoskar i dei blakke Bygdalag.
Den ljose Himmel speglar seg i Sjoen
og blikar mildt i Doggi yver Moen.
Her glytter Ljos igjenom tusund Gluggar
imillom Lauvet i den tette Lund.
Inn under Bjørkom standa ljose Skuggar
rett som ein Flekk um Roti, lett og rund.
Det gustar ingen Vind, som Toppen ruggar,
i denne kvildarrike Nattarstund.
Den snøgge Fuglen kurer, trøytt av Dagen,
og rosutt Fivreld' roar seg i Hagen.
Den sidste Sol-Blenk er i Havet sokken,
den fyrste kjem snart or den låge Grop;
ein Dag er tendrad, fyrr en hin er slokken,
og Kveld og Morgon renna heilt i Hop.
Snart vaknar upp den kvilde Fugleflokken
og helsar Morgonen med Gledes-Rop.
So riser Soli til den lange Svingen
og set ein annan Lit på heile Kringen.
Kom, lat oss nøyta Tidi, som ho skrider,
og minnast, at ho skrider ofsa fort.
Med kvar ein Dag, med kvar ein Kveld, som lider,
eit Stig mot myrke Vetteren er gjort.
Det kjem ein Dag, då kvar ein Blom,
som bider, er fallen av; og slikt eit Fall er stort.
Di skal eg sjå på Blomen, fyrr han blaknar,
og nøyta Sumar'n, fyrr eg honom saknar.

HAUSTVISA
Sumaren kverv og snur seg burt;
Dag etter Dag han ut or Synom siger.
Graset vil verda styrdt og turt.
Ljoset vil minka; Myrkret stiger.
Dagen er stutt, og Natti lang;
so er no Årsens gamle Gang.
Lysande gult er Lauvet litt.
Heppelegt Liv, som fær so fager Daude!
Skogen er trøytt av Plagget sitt;
ymise Toppar standa snaude.
Losnat av Kvistom eitt og eitt
ligg yver Jordi Lauvet breidt.
Snart er den ljose Bjørki snaud;
snart få me sjå det sidste Lauvet losna.
Hagen er tom, og Engi aud,
Røterna standa i Jordi frosna.
Men yver Jordi, aud og tom,
ligger det Fræ til Gras og Blom.
Vetteren kjemer kald og streng;
sæl er no den, som kann i Husom hyggjast.
Gleda flyr ifrå Mark og Eng,
Fuglarne burt or Bygdom styggjast,
men sine Reid ifrå sidste Vår
vitja dei vist eit annat År.
Endå me vilja på Landet sjå,
helst når me få ein liten Glytt av Soli.
Eingong me fegre Dagar få,
helst når det lider fram um Joli.
Og etter all den lange Kvild
kjemer vel Våren, ljos og mild.

HUGEN
Hugen fer so vida
millom Von og Kvida.
Myket kjemer til, som ingen hadde spått,
myket kjemer stort og verder sidan smått.
Hugen fer so vida.
Hugen fer som Dåren,
drøymer stødt um Fåren.
Fram i Vegen, trur eg, er ein Bakke bratt;
når eg kjemer der, so er det berre flatt.
Hugen fer so vida.
Hugen fer som Draumen
att og fram i Straumen.
Fram i Vegen vist eg ventar meg ein Skatt;
når eg kjemer der, so er han burte radt.
Hugen fer so vida.
Hugen fylgjer Tidom,
trøyttest ut av Stridom.
Når eg ser, eg inkje Huset større fær,
gjerer eg meg nøgder med det, som det er.
Hugen fer so vida.

VON OG MINNE
Von og Minne fara vida,
kvar sin Veg dei sviva um.
Attarst er den ljose Sida;
fremst er Vegen myrk og skum.
Fram i Myrkret Voni vender,
uviss um si rette Leid;
att i Ljoset Minnet stender,
der er Vegen kjend og greid.
Att på Vegen Mannen kagar
ofta sturen, stundom glad.
Spillte Stræv og spillte Dagar
ser han der på mangein Stad.
Annan Veg det heve gjenget,
en som sjølv han vilde spå;
ymse Ting han heve fenget,
som han aldri tenkte på.
Store Støytar skjekkja Heimen;
gamla Voner stupa ned.
Mannen trengjest med i Sveimen
att og fram forutan Fred.
Førd i Ring av stride Straumar
driv han frå si Stemna snart;
og dei gamle kjære Draumar
kverva undan etter kvart.
Det, som minst av alt eg trudde,
såg eg stundom ganga fram;
det som helst i Hugen budde,
det gjekk helder av med Skam.
Fegen såg eg ymse milde
Syn, som fagra Voner gav;
men den Ting, som helst eg vilde,
vardt der aldri nokot av.
Men um Voni stundom sviker,
trur eg endå, ho er god.
Når som Lukka frå meg viker,
helder Voni upp mitt Mod.
Lat dei mindre Voner fara,
lat deim falla utan Sut,
når dei største vilja vara
trufast heile Vegen ut.

SAKNAD
Eg veit so vel, det finst ein Skatt,
som vel eg hava måtte;
og ingen Mann det vilde skadt,
um eg den Skatten åtte.
Og fann eg den, var allting vel;
eg skulde vera rik og sæl.
Men aldri veit eg Grunnen,
der han skal verda funnen.
Eg veit so vel, det finst ein Stad,
kann henda nær ved Sida,
der vist eg skulde verda glad
og gløyma burt all Kvida.
Og kom eg der, so fekk eg nå
den Ting, som mest eg sakna må.
Men det er heile Skaden:
eg finner aldri Staden. 
Eg veit so vel, det finst ein Barm
med same Kjensla inne,
med same Hug og same Harm
og same Von og Minne.
Og fann eg den, vardt allting rett,
og Livet skulde skrida lett.
Men det er verst å minnast:
me skulo aldri finnast.

ELSKUG-KVÆDE
Når eg finge den, eg vilde,
å! eg skulde voret glad;
som til Gjestebod og Gilde
gjekk eg til min Armods Stad.
Lat so vera, det vardt Møda;
mødast lyt ein, kvart ein vil.
Um det og var trongt um Føda,
Armod er me vane til.
Når eg berre på det tenkjer,
ljosnar Heimen som ein Dag;
alt eg gløymer, som meg krenkjer,
allting fær eit annat Lag.
Hugnad som ei Himmels-Sending
strøymer inn i alt mitt Vit.
Allting fær si rette Vending,
Livet fær sin rette Lit.
Alt, me skulde havt å røda,
vilde seint sin Ende få.
Fagnad millom Trong og Møda
knapt det skulde skortat på.
Ikkje trur eg, nokon gådde
myken Ufred, der me var;
ikkje trur eg, at der rådde
myket Strid og strenge Svar.
Når me gjekk i Onni saman,
skulde Verket fallet lett.
Laga skulde me med Gaman
alt, som best me hadde seet.
Aldri er det tungt å træla,
der ein stødt kann Hugnad sjå.
I eit Hus med Fred og Sæla
der verd alla Mødor små.
Lat deim etter Pengar grava,
dei som stødt på Rikdom sjå.
Når ein fulle Hus kann hava,
tru dei, inkje stender på.
Endå ymist Folk eg kjende,
som var rikt og kom i Skort;
og på same Tid det hende,
at eit litet Bu vardt stort.
Nei, den Skatten vil eg unna
deim, som honom hava vil;
helst til deim, som aldri kunna
utan Rikdom vera til.
Men ein Heim, der Hugnad kvilde,
var den Ting, som mest meg drog.
Når eg finge den, eg vilde,
var eg alltid riker nog.

DET EINLEGE STANDET
Det einlege Standet skal vera so gildt.
Dei tru, du er fri fyre alt, som er ilt;
dei segja, du slepper å mødast og syrgja,
du råder deg sjølv og treng ingen å spyrja.
So er du vel heppen og fegen og sæl?
Å nei, det slapp du vel. Å nei, det slapp du vel.
Du høyrer og ser no um Dagen so mangt,
og fekk du fortelja, so vart det vel langt.
Då er det vel nokon, som med deg vil røda
og spyrja deg ut um di Moro og Møda;
d'er nokon, som bryr seg um det, du fortel?
Å nei, det slapp du vel. Å nei, det slapp du vel.
Og fer du or Huset på Langvegen ut,
so skal der vel verda ei Sorg og ei Sut.
D'er nokon, som spyrr deg, når heim du skal venda, 
og vil, at du Helsingar heimtil skal senda,
og ynskjer, at alt måtte ganga deg vel?
Å nei, det slapp du vel. Å nei, det slapp du vel.
Og kjem du so heim frå den framande Stad,
so er det vel einkvar, som gjerer seg glad. 
D'er nokon på Bryggja, som Helsingar hentar;
d'er nokon, som stender på Vorren og ventar
og helsar deg blidt og er lystig og sæl?
Å nei, det slapp du vel. Å nei, det slapp du vel.
Og Sotter og Sykjor kann lett koma på,
då er der vel Hugning og Hjelp til å få?
Du kvider og syter og fær ikkje sova,
då er det vel nokon, som ser inn i Stova;
d'er nokon, som græt, um du talmast i Hel?
Å nei, det slapp du vel. Å nei, det slapp du vel.
Nei, kann du deg aldri ei Menneskja få,
so må du all Hugnad av Tankarne slå
og venja deg vel til å sakna og strida,
og trøysta deg med: der er fleire, som lida;
det einlege Liv gjerer ingen Mann sæl.
Å nei, det slapp du vel. Å nei, det slapp du vel.

YMSE VASARLAG
Det gjeld å fara varleg fram;
d'er mange Fårar dulde.
Ein kann so lett få Last og Skam
der minst ein venta skulde.
Der er so ymse Vasarlag,
som rekna kvar Manns Lyte
og sanka Drøs av alle Slag
i små,og store Knyte.
Du kann få vera med, men då
du hjelpa må med Taket;
og verd du leid og gjeng ifrå,
so fær du Skam på Baket.
Um litet vondt um deg er sagt,
so kann vel meir seg laga;
når Dikt og Gisning til er lagt,
so verd det snart ei Saga.
Du kunde få ein Motgangs Trykk
på Helsa og på Trivnad,
då segja dei: det kjem av Drykk
og ymis galen Livnad.
Ein Skalk, som same Namnet ber,
kann Folk vel hava merkat;
kann henda, då du Skuldi fær
fyr' alt, som han hev' verkat.
Ja, kor du snur, so stend du fast.
Kven veit, kvat Folk vil drøyma?
Hjå alle Mann dei finna Last;
seg sjølv dei berre gløyma.
Der er vist aldri betre Råd
en ganga beine Vegen
og blåsa åt all Spott og Håd
og vera lika fegen.

TOLUGT MOD
Tolugt Mod er godt å hava.
Tidt mot Straumen fær du kava,
um din Rett er nog so god.
Ymist fær du sjå og høyra,
som er ilt i Syn og Øyra;
tak det alt med tolugt Mod.
Når du tunge Verk må gjera
og fær Vantakk heim å bera,
tak det tolugt og ver god.
Fær du vera med i Reidsla
og fær inkje godt av Veitsla,
tak det alt med tolugt Mod.
Verda Folk deg alt for fine,
vil dei spotta deg og dine,
gakk ifrå deim og ver god.
Grina dei åt all din Bunad,
åt din Tale, Gang og Snunad,
tak det alt med tolugt Mod.
Når dei til sitt eiget Nøgje
gjera berre Lått og Løgje
av ei Gjerning, som var god;
når med Skam dei ned vil riva
betre Verk, en sjølv dei driva,
tak det alt med tolugt Mod.
Når dei til sitt eiget Gaman
leggja Slarv og Drasor saman
um ei Grend, som vist er god;
når dei skjella og skamfara
Folk, som inkje sjølv få svara,
tak det alt med tolugt Mod. 
Når dei Lygn um Landet senda
rundt, og Sanningi forvenda
i ein Storm av Skrål og Ljod;
når dei truga Folk å tegja,
som eit Ord imot vil segja,
tak det alt med tolugt Mod.
Um eit Ord du heve svarat,
og det so var snutt og snarat,
til det reint på Tverka stod;
var du hutad midt i Talen
som ein Unge, vill og galen,
tak det alt med tolugt Mod.
Tru du må, at Retten vinner,
når han rette Tidi finner;
men han trenger Verja god,
og det verder langt å bida;
mang ein Harm du fyrst må lida.
Berre hav eit tolugt Mod.

TJON OG VON
Det gjeng på berre Tap og Tjon,
som tidt det heve gjenget;
me hava havt so mangei Von
og liten Fagnad fenget.
Det er no stundom so å sjå,
som ingen Rett var meir å få.
Kvat skal ein Stakar kveda?
D'er tie Ting å harmast på 
og ingen Ting til Gleda.
Ja, når du ser, kor Folket fer,
so må du ofta fæla;
den verste Narreskap, som er,
er deira største Sæla; 
og det, som alltid dugde best,
er stundom det, dei hata mest.
Kvat skal ein Stakar tenkja?
Han er so van å vera lesst
av Ting, som Hugen krenkja.
No var det best å snu seg frå
og lata Verdi dansa.
All Dårskap, som du stødt fær sjå,
var aldri verdt å ansa.
Du ser, at Urett jamt er gjord,
og Lygner laupa sud og nord.
Kvat skal ein Stakar segja?
Det bryr seg ingen um hans Ord;
di kann han gjerna tegja.
Men Verdi gjeng no att og fram;
det må me alltid læra;
det, som i Fjor var Last og Skam,
det kom i År til Æra.
Når Leiken gjeng i beste Lag,
so kjem det helst eit Atterslag.
Det kann so myket heppa.
Det endå koma kann den Dag,
då Retten fram kann sleppa.

FALS OG FUSK
Med Fals og Fusk er Verdi full,
og mangt eit Korn læst vera Gull;
men når ein ser det nærre,
so var det verdt eit mindre Rop:
d'er berre Gråstein alt i Hop,
og stundom nokot verre.
Um Framgang er no myket rødt,
alt nytt skal vera Framgang stødt, 
men når ein ser det nærre,
so gjeng det ymist att og fram:
det eine fær ein betre Ham,
det andre verder verre.
Av Fridom skrøyter mangein Mann,
og fagre Ord han tala kann,
men når det kjeiner nærre,
so vil han liten Fridom sjå,
og kann han Vald i Grendom få,
han verd ein strenger Herre.
Um Landsens gamle Sed og Viis
dei tala tidt med myken Priis,
men når det kjemer nærre,
når sjølv dei gamall Sed få sjå,
so kvekka dei og røma frå,
som ingen Ting var verre.
Av Vit og Kunnskap, ser ein tidt,
at Folk vil skrøyta stort og vidt,
men når det kjemer nærre,
so vita dei um Småting best,
og minst um det, som trengdest mest,
og slikt er helder verre.
Og mangein Gut læst vera klok
og skriver stort i Blad og Bok,
og når du ser det nærre,
so er det litet Gagnet i,
og skal du fara etter di,
so fer du fulla verre.

UVITINGSKAP
Det feller so maklegt å røda
um det, som ein minst heve røynt,
og læja åt annan Manns Møda
og drøsa um alt, som er løynt.
Um Framferd ein myket kann skravla,
når sjølv ein fær alt utan Skort;
men den, som mot Bakken skal kravla,
han fær ikkje renna so fort.
Ein Etar med Svipa si smeller
og kjøyrer um Land og um Strand;
på Bønderne jamnan han skjeller,
at inkje dei dyrka sitt Land.
Jau, fekk han ein Gard til si Føda
og inkje til Løn, som du veit,
eg tenkjer, han bøygdest av Møda,
han vardt ikkje vidare feit.
Ein Etar må Sjofolket lasta:
dei fara no berre med Skrap;
sin Vinning på Sjoen dei kasta 
og driva si Fiskja med Tap.
Jau, skulde han sjølv søkja Maten
i Storm på det huskande Hav,
det vardt vel so måteleg Baten,
og Modet det dovnad' vel av.
Ein Tugtar det slett ikkje lider,
at Folk søkja Moro og Lyst.
Han gløymer dei framfarne Tider,
då sjølv han til Moro var tyrst.
Kven veit, um han Skåli si sette
ifrå seg, fyrr fullnøgd han vardt?
Når Katten hev' fenget sin Mette,
so snakar han ikkje so hardt.
Og stødt vil Uvitingen vona,
at ingen fekk Vit utan han; 
og stødt vil han skjemma og tjona
den Ting, som han sjølv ikkje kann.
Alt gamalt han ned vilde grava,
når berre so vist han slapp til.
Men endå den Voni me hava:
han vinn ikkje alt, som han vil.

HØGFERD
Alt det som no skal duga, det lyter vera stort;
for upp i Høgdi vilja no alle Folk so fort.
Det teiknar til, at alle den same Hugen få
å fara som dei store, og inkje som dei små.
Dei unge gilde Gutar dei tykkja, det er ilt,
at andre Land skal hava so ofsa myket gildt,
at Folket der kann skrøyta og kosa seg so godt
og skræma sine Grannar og hava deim til Spott.
Det er ein Harm å høyra ifrå eit annat Land,
at der er større Rikdom og alt i større Stand.
Det er so vondt å vita, at ut i Landet der
skal vera større Byar og større Hus en her.
Ja, der er Husi høgre med fleire Fargar på
og myket større Salar i Husom til å sjå
og fleire Folk i Gata og myket større Skrål
og fleire stora Bøker og frægare Mål.
Der er det fleire Kjolar, og ny er kvar ein Klut;
med halvtårs-gamle Klæde fær ingen ganga ut.
Der er det fleire Fruer, som pryda kann sin By
med myket større Stakkar og finare Ty.
Der ut i andre Landet dei kunna halda Lag
med Drykkjer og med Retter av mange hundrad Slag
og standa stolt um Bordet og drikka si Skål
med dundrande Talar i eit sprikjande Mål. 
Ein Arming er no inkje den rike Mannen lik,
men endå kann han bråka og låst vera rik;
og skurar han seg upp, er han lika blank å sjå,
for Kroppen er vel jamgod, når Klæde koma på.
Det er den største Gleda, ein liten Fyr kann få,
at han slepp upp i Høgdi, so Folk må honom sjå;
og kjem der so ein framand og rosar honom gildt,
so verd han so stolt. at han reint 1øyper villt.
Kven kann so undrast på, at det feller honom kjært
å læra slike Ting, som dei rike hava lært,
å drikka same Drykken og gjera same Skrål,
å bera same Klædnad og læra same Mål.
Den Sida, som snur ut, er no den, som alle sjå,
og det som er inn under, det ser no ingen på.
Og sjå me ut som Herrar, so få me Herre-Rom,
so lenge til det syner, at Pungen han er tom.

HUGEN TIL RIKDOM
Var eg ung, og var eg rik,
so lærde eg vist å liva;
då fekk eg vera ein Stormann lik
og stora Gåvor giva.
Då fekk eg Lov å leika,
ganga i Kring å reika,
sitja kvar Dag i Gjestelag
og få kvat eg på vilde peika.
Fyrst laut eg ut i eit annat Land
og sjå dei største Stader,
der som er Folk av høgste Stand,
som bu i tetta Rader; 
berre sjå på dei fine
og blåsa åt alle hine,
koma so heim frå all den Sveim
og byggja på Husi mine.
So laut eg hava Sal på Sal
med Speglar i alle Grunnar,
Fuglar i Bur i kvar ei Sval
og spanske Tre og Runnar;
Stallar med blanke Veggjer
og Hestar med lange Leggjer,
engelske Kyr og andre Dyr
so fullt som My og Kleggjer.
So laut eg hava ein Tenarflokk
og fine Folk og gilde;
dei skulde senda meg Sko og Sokk
og gjera alt, som eg vilde.
Då eg slapp å bida,
eg slapp mot Kvelden kvida;
Grannar kom til meg kvart eit Bil,
so Kvelden lett måtte lida.
Vilde eg ut på Friar-Veg,
so var ikkje mangt i Vegen.
Verfader kom og møtte meg
og var både blid og fegen.
Ja, då fekk eg den, eg vilde,
og alle Folk var snilde.
Kven skulde inkje hava Hug
til Gjestebod og Gilde?
Ein Ting er eg nokot rædd:
Det fanst vel endå Lyte.
Den som i berre Sylv er klædd,
han vil hava Gull til Byte.
D'er ein Ting til å fæla
midt i den meste Kjæla:
en um eg leiddest av alt i Hop,
so var det til liti Sæla.

ATT OG FRAM
Det gjeng no so att og fram,
som fyrr det heve gjenget;
det heng millom Æra og Skam,
som fyrr det heve henget.
Dei tru, det skal ganga so fort
alt fram til nokot stort.
Men so tidt nokot stort er nått,
so kjem det stødt nokot smått.
Av Rikdom det eingong var fullt
i desse Land og mange;
men so kom det Armod og Svult,
og nakne Kroppar og svange.
No er Rikdomen komen på nytt,
so det singlar høgt og lydt.
Men eg tykkjer, han gjenger so fort,
at det snart må koma Skort. 
Og med Viisdom var det so gildt
ein Gong i gamla Tider;
men sjå ti, um han ikkje gjekk spillt,
og Dårskapen vann um sider.
No er Klokskapen komen so sterk,
at han skjemmer ut alle Verk.
Og når Viisdomen so er for stor,
so kjemer vel Dårskap i Flor.
Det er no den gamle Gang
at allting veks og minkar.
Stor Fagnad er sjeldan lang;
stor Sorg med lidi linkar.
D'er myket, som læst vera traust,
og endå so stender det laust;
og når so ein Støyt kjemer på,
so brotnar det av som Strå.

GLØYMSKA
Det gløymest allting med Tidi av;
rundt um oss Gløymingi lurer.
Ein Mann or Huset fer til si Grav,
og Huset syrgjer og sturer;
men um ei Stund i det same Hus
er Leik og Gaman og Ståk og Sus.
All Sorg og Sut er sopad ut,
og Gløymska vinner på Minnet.
Det vaknar stundom ein ofsa Strid;
han gjeng med ymise Vende;
dei rosa Vinningen kvar si Rid,
so ingen ser nokon Ende.
Og Hopen bisnar og lyder på
og røder um det i kvar ei Krå.
So døyr det av med alt sitt Kav,
og Gløymska vinner på Minnet.
Ein Diktar seter ei Bok i Hop,
som store Skifte skal gjera;
han skal no koma i slikt eit Rop,
at aldri gløymd han kann vera.
Men Minnet varer eit År og tvau;
det varer knapt inntil seks og sjau,
til tjugo År det aldri når;
for Gløymska vinner på Minnet.
Um kjærleg Hug var det stundom sagt,
han aldri skulde få Ende; 
og endå gjekk det no sidan skakt,
so Hug til Vanhug seg vende.
Men endå trur eg no helst uppå,
at Elsken vara til Enden må.
Der vil eg snu og ikkje tru,
at Gløymska vinner på Minnet.

LIVET
Heimen er både vond og god,
det skifter med Sut og Gaman.
Hæv er den, som med same Mod
kann taka mot alt tilsaman.
Vegen ligger so ymist til
med Staup og store Krokar.
Ein kjemer der, som ein ikkje vil,
og fram i mange Flokar.
Sveinen stemner i Vegen radt
med stora Voner i Barmen;
men Vegen verd honom tidt for bratt,
og Voni møtest med Harmen.
Um ei Stund han fær ein Stur,
det heve sitt gamle Gjenge:
Gleda gløymest, fyrr du trur,
men Sorgerna sitja lenge.
Kjem han sturen i Verdi ut,
so fær han liten Fagnad;
Verdi snur seg frå all Sut
og frå ein Vesallmanns Lagnad.
Ho vil, at Mannen skal stræva hardt
og ikkje frå Verket vika 
og aldri missa sitt Mod for snart,
um endå Vonerna svika.
Strenge Dagar må koma på,
men etter koma dei milde.
Den største Hugnad me stundom få,
der minst me vona vilde.
Lauvet fell um Hausten av,
um Våren atter det spretter.
Dauden herjar um Land og Hav,
men Livet kjem alltid etter.
Stormen sopar i Skogom hardt,
so Tre og Kvister brotna; 
men grøne Kvister vil renna snart
av Rotom til deim, som rotna.
Kjært er Livet med all sin Harm;
det klårnar, alt som det gjenger.
Men endå treng eg ei Von i Barm
um eit, som varer lenger.

VIT OG TRU
Me høyra stundom so stort eit Ord
um alt, som Folk tykkjast vita
um Liv og Lagnad, um Himmel og Jord
og alt, som Mann kan gita.
Eg ottast, alt, som me vita fullt,
er litet mot alt, som fyr' oss er dult.
Eit Frækorn fell av eit Tre i Mold,
det sjølv til eit Tre seg lagar
med diger Stuv og med fager Koll,
som høgt i Vinden svagar.
Kven vilde vel tru, når han ikkje såg,
at all den Kraft inn-i Frækornet låg? 
Me sjå kring um oss eit Liv so rikt
i tusund Skap det seg rører.
Det unge Dyr er det gamle likt,
og lystigt sitt Liv det nører.
Kvat er detta Livet? Kor kom det der
og kvar verd det av det, når ut det fer?
Me sjå ei Sol, som sender oss Dag
og jamstødt søkker og spretter.
Det gjenger kvart År med same Lag,
med Vår og Sumar og Vetter.
Kor lenge gjekk det vel so som no?
Kor lenge skal det vel ganga so?
Me sjå uti Rømdi so stor ein Kring,
der Stjernor i Natti yrja;
og Vetterbrauti stend som ein Ring,
der framande Himlar byrja.
Seg, er der vel einstad ein Ende på?
Og kvat er so utanfyr' Enden då?
Nei, vesle Vitet det rekk ikkje til.
Ei Tru må stydja upp-under, -
ei Tru, som trøysta og styrkja vil
i myrke, stormande Stunder.
Eg vonar, den Viisdomen hjelper mest,
som med slik ei Tru kunde semjast best.

ETTERSTEV
Til Lags åt alle kann ingen gjera;
det er no gamalt og vil so vera.
Eg tykkjer stødt, at det høver best
å hjelpa den, som det trenger mest.
Og kor du bryggjar og kor du bakar,
d'er alltid ein, som det ikkje smakar; 
og når den eine då gjerer Rop,
so ropar sidan den heile Hop.
D'er mange nog, som vil Domar vera
og læ åt alt, som dei andre gjera.
Og Lyte finna dei rundt i Kring,
og sjølve gjera dei ingen Ting.
* * *
Um Talen høyra me Rødor manga,
og etter Storleiken skal det ganga:
er Folket stort, so er Talen trygg;
er Folket smått, so er Talen stygg.
Og ymse Folk er no altfor rædde,
at dei er havde til Spott og hædde.
Dei skulde taka det helder lett;
det kjem vel upp, kven som hadde Rett.
Her spyrst no minst um kvat mange lika;
mot Rett og Sanning må allting vika.
Det gjelder litet um tungt og lett;
det gjelder beinast um rangt og rett.
* * *
Det er ein Ting, som oss tidt må undra,
at stort og smått skal seg alltid sundra,
at alt det store skal Vyrdnad få,
so ingi Æra når til det små.
Det var vel lett, når ein slapp å grava,
når utan Stræv ein fekk Æra hava,
når den fekk Prisen, som kravde mest
og berre kallad' seg alltid best.
Det trur no mange den gamle Læra,
at tyngste Verket er største Æra.
Det trur no mange, det Folk er best,
som krever minst og som strævar mest.
* * *
Ein fær no høyra so manga Grillor.
Dei døma Folk etter Klædefillor.
Er Kufta gamall, og Kroppen grå,
so skal ein vandt nokon Vyrdnad få.
Kvat Råd skal Guten der heime hava?
Dei vil, han skal ned i Moldi grava
og endå vera so blank og fin,
at Skinnet glansar og Kragen skin.
Skal alle ganga med kvita Hender,
so kjem det Armod i manga Grender.
Skal Guten grava og stræva hardt,
so verder Neven vel hard og svart.
* * *
D'er brotne Kvister i alle Skogar;
det henger Mold under alle Plogar;
på alla Leider det Lyte finst,
og myket der, som ein ventar minst.
Men når me høyra um gamla Tider,
so hadde Folket vel verre Rider.
Med all den Trældom, som no me sjå,
so er det mildare no en då.
Og dermed vilja me endå vona,
at langa Tider må myket sona,
at eingong Sanning skal vinna lett,
at eingong Folket skal få sin Rett.

[Attende til bokhylla]



Elektronisk utgåve 1996 ved Jon Grepstad gjon@sn.no




Ivar Åsen
SAMTALE IMELLEM TO BØNDER.
A. Eingång vart dæ då Ende på dette Åre ogso. Dæ heve hendt so mangt sida 
ifjor dette Bil'e, at når eg tenkjer ette altsama, so tykjer eg at dette Åre 
heve vore lenger en mange andre.
B. Ja, ein synest no altid so um den Tidi, som ær sist avlidi; men so vidt som 
eg skynar, so heve dæ no inkje vorte so store Umskiftingar helder. Dæ heve vore 
snakka mykje å kiva mykje; men dæ som ær gjort, ær væl inkje stort meir en dæ 
plar vera.
A. Dæ kann vera sant, so lengje som me bære tenkjer på oss sjølve; men dæ ær no 
som du veit mæ vårt Land, at dæ ær bære som ein Fetling på ei Hud, elder som 
eit lite Utnes på ei stor Øy. Difyre heve me den Lukka, at me kann hava Ro, um 
dæ endå ær Uro i dei andre Landi; me kann standa utanfyre å læra te vara oss 
fyre dei Ting, som vekkjer Ufreden i andre Rikje. Han lever best, som ær minst 
kjend, segjer dei gamle; - heve han den Skaden, at ingjen bryr seg um han, so 
heve han ogso den Vinningji, at han fær vera i Fred og skjøyta seg sjølv; heve 
han lite te segja, so heve han og lite te syta fyre. Men endå kann ein ikje 
altid vera like glad kor dæ gjeng i dei andre Landi; dæ eine Rikje heng ihop mæ 
dæ andre på mange Måtar; å når dæ gjeng ein galen Veg i dei store Landi, so 
kjennest dæ ogso i dei små.
B. Dæ ær sant, dæ skal ha' vore eit gale Tilstand uttanlands. Eg heve høyrt 
mangt, men eg heve ikje fingje rettug Grunn i dæ. Du som les Avisunne, du veit 
no væl kor dæ stend til, å kva Slag dæ ær som all den Uroi kjem av. Eg heve 
høyrt, at dær heve vore Upprør i mange Land.
A. Ja, dæ heve vore urolegt på mange Stader; sume kallar dæ Upprør, å sume 
heve andre Namn på dæ. Ellest skal dæ no hava seg so, at Folkje heve vorte so 
misnøgde mæ Landsstyringji si, at dei heve sett seg upp å sagt, at dei vilde 
ikje tola den gamle Styremåten lenger.
B. Men ær ikje dæ Synd slikt, å ær ikje dæ stygge Folk, som set seg upp mot 
sine Overmenner å mot dei som er innsette te styra Lande?
A. So lengje som Styringji er logleg å lempeleg, so ær dæ vist både Synd å 
Skam te setja seg imot, å inkje ær dæ vituge Folk, som gjerer dæ helder. Men dæ 
kann ogso vera ei Landsstyring, som gjerer mykjen Urett å fær ille mæ Folkje i 
lang Tid, å då ær dæ vondt te vita kor lengje Folkje skal tegja, elder kor 
mykjen Urett dei skal tola, før dei heve Rett te setja seg imot. Den Sakji ær so 
vandug å so flokji, at dæ ær fåe som kann greida henne, å difyre vil me inkje 
snakka meir um den Ting. Dæ ær no og so hyggjelegt mæ dæ, at me treng ikje um te 
grunda på dæ; fyre den Friheiti, som andre Folk hikar å trøyter seg ette, 
henne heve me alt havt i lang Tid; å den Vinningji fekk me so syndlaust å so 
uskyldugt, at dæ ær ingjen som heve noko te anka på i den Måten.
B. Men kor gjekk dæ til, at dæ vart slik ei Uro på so mange Stader, å so dæ at 
dæ høvde til allestader på ei Tid?
A. Orsakji var væl den same på den eine Staden som på den andre, å difyre 
gjekk dæ væl so, at so snart som dæ spurdest at denne Umsnuingji var gjord på 
ein Stad, so fekk dei andre eit nytt Mod og tok te freista på dæ same. 
Franskmannen ær no den som altid heve vore stridugaste mot all Tvang å 
Undertrykk; han var dæ som var Upphave til den store Umstøytingji, som var fyre 
ei seksti År sida, då dæ vart so mykjen Ufred; å han var dæ som tok til mæ dæ 
denne Gångjen ogso. No ær dæ den Ting som ær mest te merkja, at denne 
Freistnaden fekk so stor Framgang, å so dæ at Folkje i dei nærmaste Rikji tok 
te røra på seg mæ dæ same. Dæ synest no vera eit vist Merkje på, at 
Styremåten hadde vore galen, å at dei gamle Rådsherranne hadde ikje bygt på 
den Grunnen, som til høyrde. Bygnaden deira hadde for lite te stydja seg på, å 
difyre vilde dæ inkje meir til en ei slik Vindflaga, før han måtte brotna. B. 
Men endå tykjer eg dæ, at eg kann ikje skyna, kor Folk kunde verta so forhatuge 
å sinte på dei Fyremennenne som dei var skylduge te lyda. Når dæ kunde ganga 
so langt, so måtte dæ væl svida sårt, å dei hadde vist lide mykjen Urett.
A. Dæ var no væl dæ, dei syntest, å so var dei væl rædde fyre, at dei skulde 
lida endå meir, sida dei såg kva Veg dæ tok te ganga. Dæ var mange som hadde 
klaga fyre dæ, å radt til Ettegiving; men fyst so vart dæ no inkje ettelydt, å 
sist på fekk dei ikje Lov te klaga helder. Den som snakka fint å roste alt, 
som dei store hadde gjort, han vart upphøgd å æra framfyre andre, men den som 
skulde segja Sanningji beint fram, han vart nedsett å forfylgd, som han hadde 
gjort ei Ulukka. Dæ vart sette so strenge Forbod på all snakking å Skriving um 
slike Ting, å var dæ då nokon som forsnakka seg, so fekk han nog svida fyre 
dæ. Dæ vart pålagt store Skattar å Utlegg; å so vart Penganne burtsumla å 
uppøydde til Fånyttes, å sume Tider fekk ein inkje vita kvar dæ vart av dei 
helder. Når dæ no var einkvar som snakka væl fyre Ålmugjen, å som kom fram mæ 
slike Råder elder Bøner, som disse Rådsherranne inkje lika, so var dei ille å 
tvere, å dæ var likt til, at dei hadde Gaman av dæ dei kunde plaga han å gjera 
han til Meins. Slikt å meir var no dæ som sette Harm å Ergelse i Folkje; å dæ 
var no inkje te undrast på, um dær vart mukka å murra, men dæ vilde ikje disse 
Rådsherranne bry seg um. Dei stola seg på Magti, å tykte so at dei hadde so 
mange Fangehus å so mykje Krut å Kulur, at dæ skulde ikje hava noko Naud mæ 
Mukkingji.
B. Men dæ synest eg då var uvitugt gjort. Um disse Herranne hadde no so stor 
Magt, at dei tykst vera urædde, so skulde dei då laga seg ette Folkje likevæl, 
både fyre dæ, at dei kunde lita meir på Folkje, når noko nøydde på, å 
allermest fyre dæ, at dei kunde hava Hugnad å Godvilje av Folkje sitt. Dei var 
no væl like gode Menner fyre dæ, um dei lempa seg noko ette sine Undermenner.
A. Ja, dæ var vist klokare gjort te laga seg ette Ålmennings Viljen å giva 
ette so mykje som rett å rimelegt var; å meir skulde væl inkje Ålmenningjen 
krevja helder. Hadde dei gjort dæ i rette Tidi, so hadde dei fingje både Takk 
å Æra, å sloppe både Fyrekviding å Ettesviding. Men dæ ær den Ulukka som 
fylgjer mæ, når ein Mann fær for stor Magt, at han inkje tenkjer ette, kor dæ 
trykkjer på den, som ær under komen. Å so gjeng dæ væl like eins mæ dei store 
Herranne som mæ dei små; dæ ær ikje altid den høgste som ær den haraste. Um 
Overmannen endå vilde vera snild å folkeleg, so heve han altid eit lite Lag 
ikring seg, som heng i han å eggjer han te bruka Magti. Dei høler å snakkar 
fyre han, um at alting ær godt å væl, at han skal inkje lyda ette dei som 
klagar, at dæ ær Skam te giva ette å sleppa dæ Takje som han eingång heve 
fingje, å meir slikt. Å so hender dæ stundom og, at dei narrar Folkje mæ Snakk 
å Lovnad, som inkje ær noko Ålvore i; dei lovar godt, so lengje som dei ær 
rædde, men dei byd vondt, so snart som dei ær urædde.
B. Men når no Ålmenningjen eingång heve fingje Overmagti, so heve han væl 
Råd te få dæ som han vil då, å so kunde dæ verta Fred å Ro; difyre undrast 
eg på, at denne Ufreden varer so lengje, at dæ ser ikje ut til nokon Ende.
A. Dæ kjem no utav dæ, at dær ær so mangt te kivast um, å at dæ kjem upp alt 
meir å meir, so lengje som Striden varer. Når Riksstyre skal koma i ein ny 
Gang, so ær dæ mange Måtar te laga dæ på, å då vil sume hava dæ på den eine 
Måten, å sume på den andre. Difyre hender dæ so lett, at Ål menn i ngj en 
vert us amheldig , å når no Ålmenningjen skil seg i tvo elder tri Flokkar, so 
held desse Flokkanne på å kivast seg imillom, å då passar dei gamle 
Rådsmennenne på te vinna seg upp atte å få atte Magti si. So ær dæ ogso dæ 
Uhyggje, at når Ålmenningjen heve fingje Magti, so gjeng han ogso for langt 
fram; hadde han då vore varsam å lempeleg i Tiltøkji sine, so hadde han vunne 
meir å mist mindre. Men dæ ær ikje altid te venta, at alle skal lyda den som 
best vil, elder at dei nye Herranne skal halda slik ein Agje, som dei gamle 
kunde gjera når dei vilde. Dei gamle hadde alting fyrelaga, å var væl vane te 
hava Magti; å når no dei inkje heve meir Vit, en at dei tæk ein Mann å skyt 
han ihel, fyre dæ han heve snakka imot dei, so ær dæ ikje ventande, at Ålmugjen 
skulde vera so mykje mildare, når han slær seg laus. Man heve vore lengje erga 
å uppeggja å tykst hava mangein Harm te hemna; difyre ær dæ mange som tenkjer 
meir på Hemnen enn på sitt eigje Gagn, å dæ ær ein stor Uvitingskap, som 
fører mykje ilt mæ seg.
B. Ja, når eit Rikje eingång ær kome i eit slikt Ulag, so skynar eg væl, at dæ 
ær mangt som gjeng verr enn dæ skulde, å at dæ ær ikje altid beste Folkje som 
råder. Dær må vist vera eit godt Tillaup fyre slike som elskar Ufreden å vil 
gjera seg godt av dæ, at andre fær ille.
A. Dæ ær alt for sant; dær ær mange æregiruge Folk, som vil endelege hava eit 
stort Or å vera vidgjetne, anten dæ so ær fyre dæ gode elder dæ vonde. Slike 
Karar brukar mange Råder te koma seg i Høgdi å få Magt yve dei andre; å då 
gjeng dæ ofta som dei gamle segjer, at når ein vesall fær Vald, so veit han 
inkje Attehald. No ær dæ oftaste i dei store Byanne, at desse Umsnuinganne heve 
Upphave sitt; å på slike Stader ær dæ jamnaste ei stor Folkemengd, som heve 
lite te gjera å lite te leva utav. Når no ein slik Flokk vert uppeggja til dæ 
som ilt ær å lokka mæ Gull å grøne Skogar, so kann ein væl venta seg mange 
Ufærer; å so ær dæ dæ leidaste, at dei Ulukkunne, som ein slik Flokk heve 
gjort, dei fær heile Folkje Skuldi fyre, endå dæ ær største Parten av Folkje, 
som inkje veit um dæ.
B. Men kva skal no vera Enden på alt dette? Dei vert no vel eingång leide av 
Ufreden alle ihop.
A. Ein Ende må dæ no verta på dette som på alt anna; men endå ær dæ uvist 
kor dæ vil laga seg på sume Stader. Franskmannen heve no gjort dæ av soleis, at 
han vil ikje hava nokon Kungje, men bære ein Fyrestandar, som heile 
Ålmenningjen skal velja. I dei andre Landi vil dei no inkje ganga so vidt; men 
dei vil fyst hava seg ei Grunnlog, som segjer greidt og tydelege, kor Kungjen å 
Råde skal styra, og sida skal dær vera Ålmennings Ting elder Storting, som 
skal retta på dei andre Sakjenne. Dæ ær på same Lagje, som me heve dæ hær hjå 
oss, å den Styremåten ær vist og den beste å stødaste av alle. Då heve 
Folkje ei Vissa på Friheiti, å like eins heve dæ ein Fyrestandar, som ær fødd 
å uppalen til dæ, so dær kann ikje vera nokon Kiv elder Strid um, kvem som skal 
vera Fyremannen. At dæ endå kann vera mangt smått te lasta på, dæ ær ein 
Ting, som ingjen kann hjelpa fyre; dær finst inkje Rikje, som heve alting so væl 
laga, at inkje Menneskje skulde finna eitkvart Slag te klaga fyre.


[Attende til bokhylla]


Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag, 1911-1912. Prenta anonymt i Morgenbladet 1849, nr. 5. 
Elektronisk utgåve 1997 ved Jon Grepstad gjon@sn.no




Ivar Åsen
JUSTEDALS-BREDEN
Der er tvo Avbygder på Vestersida, som eg lenge havde tenkt at koma til; det er 
Justedalen i Sogn og Stryn i Nordfjord. Helst havde eg tenkt at fara so, at eg 
kunde sjå båda Bygderna på sama Ferdi og dertil den vidgjetne Breden, som 
ligg imillom deim, og difyre skulde det vera gildaste at ganga yver sjølve 
Breden og soleides taka det alt på ein Gong. No høvde det til, at det var ein 
annan Ferdamann, som vilde fara same Vegen, og soleides var det ein Dag uti 
Augusti Månad i 1855, at me gingo tvo saman upp igjenom Justedalen og våro 
komne fram mot ein Gard, som heiter Elvarkroken. Der fingo me sjå ein Glytt av 
Breden, og det var alt eit Syn, som var sannelega storvoret. Der er ein stor 
Tverdal, der Isen hever siget ned ifrå fremste Fjellbruni og lagt seg som ein 
Ål i Bugter langsetter Dalen, lika ned på den lågaste Flata, der han endar i 
ein stor Molgrunn av Aur og Småstein, som er mesta lika so grå som Isen sjølv. 
Det er Nigards-Breden. Han ser snaraste ut, som um det var ei kjempestor Elv, 
som havde fyllt upp Dalen til midt i Liderna og so på ein Gong havde stadnat og 
storknat og sidan vordet liggjande i same Skapnad.
Men dette var no berre ein Tverdal, og den andre Dalen rekker myket lenger fram. 
Me gingo til øvste Garden, som heiter Fåberg, og fingo oss Hus til Natti. Næste 
Morgon skulde me få oss ein Vegvisar og leggja til åt Storfjellet, um det 
vardt Veder til det; men då Morgonen kom, var det Regn og Skodda, og so vardt 
det avgjort, at me skulde bida til næste Dagen. For det duger inkje at leggja ut 
på den Vegen i nokot Ruskveder; helder inkje må ein standa seint upp elder 
drygja lenge fram på Morgonen; ein treng ein lang Dag til denne Ferdi, og endå 
lyt ein vera um seg, so det munar fram; men fyrst og fremst lyt ein vera frisk i 
Fotom og hava Kne og Knokar i dugande Stand. For det verd annat Slag en på 
Postvegen ned i Bygdi. 
Den andre Morgonen var Vedret endå nokot tungt og tjukt, men det var då likt 
til, at det vilde letta, og soleides stodo me upp i Lysingi og vilde på Vegen. 
Det var Tvilsmål, um me skulde taka Beinvegen yver Breden elder fara ein Umveg, 
som er myket tryggare, men som skal vera tvo Gonger lengre og mesta lika so tung 
til at ganga. Me havde fenget ein ung og frisk Mann til Vegvisar; han havde 
største Hugen til at stemna beint på Breden, men Fader hans vilde helder telja 
oss ifrå det, um inkje Vedret skulde klårna. Ellers vardt det lenge, fyrr me 
komo rett upp i Høgdi; for me havde fyrst ei Mil Veg at ganga igjenom ein Dal, 
som skjer seg inn imot Breden. Der våro me inne på ei Sæter og nørde oss vel 
med Mjølk og Dravle og sidan stemnde me beinaste upp imot Fjellet. Der var det 
inkje greidt at koma fram; fyrst var det bratta Lider med den tettaste Småskog, 
som låg nedbøygd etter Snjoskridom, so ein laut smjuga seg fram imillom Treom, 
stundom stiga yver deim og stundom smetta innunder deim. Sidan nådde me 
Vorrarne, som Breden hever skotet ifrå seg, det er stora Veltor av Aur og Mold 
og store Steinar, som liggja hardla laust i bratte Bergsida, so ein må vera 
rædd at koma nær deim; men endå lyt ein harka seg fram imillom deim, for der er 
ingen vænare Veg til at finna. Seint og sidar komo me so høgt upp, at me skulde 
stiga inn på Breden, og der var det helder inkje greidført; for Isen var 
allstad bratt og skrukkutt i Kanten og dertil full av djupa Sprungor, so ein 
laut ganga i Krokar til alla Sidor. Men med langa Stunder og myket Stræv komo me 
då endelega so høgt upp, at Isen tok til at verda flatare, og Foten vardt 
lettare at flytja.
Soleides våro me då komne upp på den vidspurde Justedals-Breden, upp i ei 
munarleg Høgd yver Havtrømen, og ut på ei Heid av berre Is og Snjo. Og Utsyni 
var just inkje myket blid. Vedret vilde inkje letta; helder tok det til so 
smått med Nedburd, og den Nedburden, som me kalla Regn ned i Bygdom, han var 
heruppe umskapad til berre turre Snjoen. På sjølve Isheidi låg det alt ei 
Snjoflo, som gjekk uppå Grannleggen, og i Lufti stod Snjoen i ymse Kavar med so 
kald ein Vind, at det var radt, som um me på ein einaste Time våro komne tvert 
ut av Sumarvarmen og midt inn i hardaste Vetteren ved Kyndelsmess Tider elder so 
på Lag. Verre var det, at Snjokavarne stundom våro so tjukke, at det var vandt 
at sjå den rette Stemna yver Fjellet; og det styggaste var, at den nyfallne 
Snjoen havde drivet saman og jamnat seg, so ein inkje fekk sjå dei store 
Sprungorna i Isen, som just er den verste Fåren. Det såg ut til ein diger Dag. 
Men endå havde me største Hugen til at halda fram, so lenge som lyda vilde; og 
Vegvisaren var ein djerv og herdig Gut, som helder inkje havde Hug til at venda. 
Han havde med seg eit Tog, som me bundo fast kring um Brjostet, soleides at det 
var so langt som tri Famnar imillom oss; det er difyre gjort, at um den eine 
fell i ei Rivna, so skal dei andre standa måtelega langt ifrå, so dei kunna 
få Tak i Toget og hjelpa honom uppatter. Og dertil havde han ein liten Staur, 
som han gjekk og stakk med i Snjoen fram fyre seg, ein Styng fyre kvart Stig, 
til at kjenna, um det var Rivnor i Isen.
Desse Rivnorna ero det fårlegaste på denne Ferdi; for dei ero hardla djupa, og 
den som fell i deim, kann knapt koma uppatter med si eigi Hjelp. Det var fortalt 
oss, at ein Mann havde eingong gjenget einsaman yver Breden med ei liti 
Nistebumba på Ryggen. Der havde han fallet ned i ei stor Sprunga, men kom då 
so heppelegt ned, at han fekk sitja på Bumba si; der havde han Mat, so han 
slapp at svelta, men ellers vardt han sitjande både ein Dag og fleire og såg 
inkje annat en visse Dauden fyre Augom. Då høvde det til, at det gjekk nokre 
Menner yver Fjellet, og Mannen i Sprunga fekk høyra Målet deira; då tok han 
til at hua og ropa det sterkaste han vann, og heppelega nog vardt han høyrd, so 
han fekk Hjelp og var uppatter dregen or Dauda Svelgen.
Sidan me no våro komne upp å høgste Heidi, var Isen flat og jamn som eit Golv, 
og på denne Sletta var det ogso nokorleides fritt fyre Sprungor, so me sloppo 
til at ganga tollega fort. Det kunde vera mest som ei Mil Veg, at me gingo på 
denne Flata; sidan tok det til at halla nordetter. Eg havde gledt meg til den 
store Utsyni, som me skulde hava på Fjellet, og mest til at sjå den vidkjende 
Lodalskåpa, som skal standa der so høg og røseleg som ei Kjempeborg midt i 
Snjohavet. Men det var so myket Kov og Snjo, at me aldri fingo sjå nokot langt, 
og me kunde endå vera glade til, at Snjokaven inkje var tjukkare, en at me 
oftast fingo sjå dei næste Småbergi og hava deim til Vegamerke. Der er mange 
slike Berg, som risa høgt upp or Breden og ero so snaude og reine, som um dei 
våro nylega skurade. Snjoen havde helder inkje fest seg på desse Bergom; det 
var vel Vinden, som havde drivet honom av og samnat honom so myket tjukkare på 
Isen nedanfyre.
Det tok til at halla myket nedetter på Nordsida, og her vardt det ogso vondt at 
ganga. Vistnog var ikkje Iskanten so skrukkutt her i Avsøla, som han var på 
Solsida; men derimot var Bergsida verre; for her var det berre flogbratte Hamrar 
med ymse smala Flær og Hyllor imillom, so det var vandt at finna nokon Utveg. 
Der skal vera ein Gangstig, som inkje er brattare, en at Folk kunna fara der 
både med Kyr og Hestar i beste Sumarbolken; men denna Stigen er vand at finna, 
når ein kjem ovantil. Me kunde aldri sjå nokon Veg, og difyre luto me ganga 
der lenge og kroka att og fram, til dess me funno ei liti Glenna, som var 
gangande.
I denne Dalen, som me no komo ned i, er ogso ein stor Isflake, som henger ned 
igjenom eit Skard og endar i ein Molgrunn av berre Aur og Stein. Desse breide 
Aurbolkarne kringum Breden ero undarlege at sjå til; for det er, som um Grunnen 
var nyst uppgraven, og Aur og Stein er so skir og nyvoren, som han var sprungen 
upp or Jordi den same Dagen. Der er inkje at tenkja på nokot groande Slag, 
inkje so godt som ein Mosedott, inkje so myket som den minste Rur elder Skorpa 
på Steinen. Denne Livløysa er eit uhyggjelegt Syn. Eg tykte so, at eg no kunde 
skyna betr på den gamle Segni, at der som Breden ligg, var eingong ei fager 
Bygd, men Folket foor so agalaust fram i Ulivnad og Syndauke, at Guds Refsing 
kom eingong yver deim, so at både Land og Folk gjekk under. Denne Segni må 
hava sitt Upphav i den syrgjelege Liten, som Landet hever; det ser altsaman ut, 
som um det var bannstøytt og fordømt til æveleg Livløysa og Gagnløysa.
Me våro no komne ned på groande Grunn og måtte vel vera glade til, at det 
store Spranget var gjort, og at alt havde gjenget vel. Snart kom me inn på ei 
Sæter og fingo oss nokot til Styrkning, og sidan seig det fram imot Bygdi, so me 
komo i god Tid til Greidung, som er næste Garden i Årdalen i Stryn. Trøytte og 
våte, som me våro, tykte me no, at det var myket gildare at koma til ein 
gamall Bondegard en til eit glansande Gjestahus, der alt er lagat på Stormanns 
Viis. Lat andre syta og låta lenge nog fyre all den Naudardom, som skal finnast 
"i dei Bygdom, som ero minst vedrørde av Borgarseden". Eg held meg til det gamle 
Ord, at "i Ferdom fær ein taka kvat fyre fell"; det kann ingen venta, at alle 
Bønder skulde byggja Gjestahus fyre framande Folk, og at kvar ei Kjerring skulde 
vera upplærd som ei Reiddeigja på eit "Hotell" i Byen, altsaman fyre det store 
Tilfelle, at der eingong kunde koma ein langferda Herremann, som kanskje vilde 
skriva ei liti Leksa um Landet. Eg meiner, det er best, at Folk byggja Husi 
etter sitt eiget Bruk, og so lenge som dei sjølve ero nøgde med deim, so kunna 
andre vera det og. Det er litet Gagn fyre Landet, at Folk "byggja seg husville", 
som det heiter på ymse andre Stader.
Me havde ingi Orsak til at lasta på Hushaldet her; for me fingo so god 
Umreidsla, som me best kunde ynskja, og det kom ogso rett vel ved etter det 
store Vås og Stræv, som me havde havt um Dagen. Me havde mest som ei Sut fyre 
Vegvisaren, som skulde heimatter same Vegen um Morgonen; og det var inkje fritt, 
at han sytte fyre det sjølv, sidan han då skulde fara so einsaman i uvænt Veder 
med Snjo og Skodda. Men til stor Hugnad fyre alle i Hop havde Himmelen klårnat 
av til Morgonen, so at det teiknade seg til ein fager Dag med både Sol og 
Sumar. 
Tittelsida til Skrifter i samling
[Attende til bokhylla]


[Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag 1911. Først prenta anonymt i Dølen, III nr. 14] 
Elektronisk utgåve 1997 ved Jon Grepstad gjon@sn.no




Ivar Åsen
DOVREFJELL 
Det er ein stor Hugnad at ganga yver eit Fjell på ein blid Sumardag, når 
Heidarna ero turkade av Solvarmen, og Liderna standa i si beste Pryda med Gras 
og Blomar. Det er likt til, at Modet lyftest upp, når ein kjem upp i Høgdi; 
Barmen lettnar og rømest av den reine Lufti, og Hugen kvilnar storlega av den 
store Utsyni yver Berg og Dalar på alla Leider. Gardarne og Bøarne ned i Lægdi 
verda mindre og mindre fyre Augom, og sidstpå kverva dei burt elder skyla seg 
under Fjellbruni, medan høga Heidar og Kollar risa upp i Himmelsyni i den 
endelause Viddi, der dei standa som store Merkesteinar ifrå Skapningar-Tidi, 
rolege og urørlege igjenom alle dei Umskifti, som kunna hendast i Bygdom 
nedanfyre.
Dovrefjell er Skilmerket imillom mange Vatsdrag og Dalføre, som på den eine 
Sida halla imot Nord til Havet, og på den andre Sida mot Sud til Austlandet og 
Oslofjorden. Det hever fenget sitt Namn av Bygdarlaget Dovre, som ligg øvst i 
Gudbrandsdalen, austanfyre Lesja-Sokni, som sidan krøkjer meir til Vest imot 
Raumsdalen.
Frå Dovre nordetter til Uppdal er Fjellet so breidt at ein kann rekna frammot 
seks Miler imillom Bygdom; men ellers er Fjellet myket ujamt både i Breiddi og 
Høgdi, so at ein helst må kalla det ein stor Muge av høge Fjell med Dalar og 
Skoror i manga Stemnor, med stora Heidar imillom og med mange Kollar og Kambar, 
som risa høgt upp yver Heidarna. Landet er her so høgt, at det stig upp um 
Skogvokstren; endå på nedste Fjellbrunom veks inkje annat en Småskog og mest 
av eit Slag, som kallast Klungrebjørk elder små Fjellbjørk med stutte Stuvar og 
krokutta Greiner. Lenger uppe verd det berre Fjellrape (Dvergabjørk) og 
Fjellvider og ymis onnor Småkjørr, som plagar veksa i slika Høgder; men ellers 
kann der vera god Grasvokstr, so at der er gildt Beite fyre Fenaden på Heidom. 
Men når ein so kjem høgre upp i Fjellkambarne, so er der korkje Kjørr elder 
Gras, men berre Mose og smått Lav og stundom berre snaude Berget. På ymse høge 
Fjellrabbar verd Snjoen liggjande lenge fram på Sumaren, so det er berre eit 
litet Bil um Hausten, at dei ero avtøyade, og på sume Stader, der som er djupa 
Dekker elder Holor i Grunnen, tidnar Snjoen aldri upp, men verd liggjande i 
fasta Fonner År etter År. Soleides er der i nørdste Luten av Fjellet nokre 
høge Klettar, som alltid ero kvite av Snjo; desse Topparne kallast Hettorna og 
den høgste av deim er den, som jamnast er kallad Snjohetta; denneToppen er ein 
av dei høgste i heile Landet og er reknad til eit Høgdarmål på 7800 Fot yver 
Havet.
So stora Vidder, som denne Fjellmugen fyller, so er han då inkje alltid aud 
fyre Folk, og helder inkje gjerer han større Skilnad imillom Bygdom, en at Folk 
ifrå båda Sidor koma tidt og ofta saman. Ymse Fjellgardar og Sætrar liggja 
langt inne i denne Fjellmarki, og dertil er der inkje mindre en tri Postvegar 
imillom Dalførom sunnanfjells og nordanfjells, ein ifrå Gudbrandsdalen til 
Uppdal, og tvo ifrå Øysterdalen til Gauldalen. Den vestre Vegen, som er kallad 
Vegen yver Dovre elder Uppdalsvegen, er mest kunnig frå gamla Tider, og giv 
ogso dei stoltaste Utsyner, med di han gjeng tvert yver sjølve Fjellet og hever 
både den største Høgdi og den største Lengdi bygdamillom, framfyre dei tvo 
andre Vegarne. Han stig upp ifrå Dovre-Sokni igjenom ei stor Skogarlid, kallad 
Dovremorki, sidan gjeng han yver berre opna Heidar somåta som tri Miler langt, 
og deretter hallar han ned igjenom ein trong Fjelldal, kallad Drivdalen. På 
denne Vegabolken er fjore Fjellgardar elder Fjellstovor, som hava voret bygde 
til Kvildarstader fyre farande Folk; og på kvar Stad er der buande Folk, som 
halda Husrom til Nattarlæge og Hestar til Skjot fyre deim, som kunna turva det; 
dei hava gode Hus og ero vel rådde med alt, som farande Mann kann trenga; 
Suvlvaror og Avdrått av Fenaden hava dei riklega av sin eigen Avle, men 
Grjonvaror ljota dei henta upp or Bygdom. Den synste Fjellgarden heiter Fokstova 
(Fokstuva); han ligg på ei stor Fjellsletta ovanfyre Dovremorki, og nordetter 
derifrå er flata Heidar og lettfør Veg. Den næste Garden er Hjerdkinn, midt på 
Fjellet; denne Staden finst nemnd i Kong Sverres Saga, der det er fortalt, at 
Sverre kom ifrå Oslo og vilde nord til Nidaros (Trondheim) til at verja Byen 
mot Heklungarne, og då han kom til "Hiardkinn" på Fjellet, møtte han nokre av 
sine Menner, som komo nordantil og fortalde, at Byen alt var innteken, og at dei 
hadde lotet røma. (Detta var i Året 1182). Nordanfyre denne Garden gjeng Vegen 
tvertyver ein høg Ås (Hjerdkinn-Høgdi), som er reknad at vera frammot 4000 Fot 
yver Havbruni; her er det høgste Leitet på Vegen, og her umkring hever ein ogso 
den største Utsyni, på den eine Sida til Snjohetta og ymse andre Fjellknausar i 
Vest, og på hi Sida til Rundarne imot Øysterdalen. Frå dette Leitet hallar 
Vegen nedetter imot Drivdalen, og på øvste Tromen av denne Dalen ligg den 
tridje Fjellstova, som heiter Kongsvoll; sidan gjeng Vegen jamt ned igjenom 
Dalen, og der ned i er den fjorde Fjellgarden, som heiter Drivstova, og som ligg 
lågare en hine Fjellstovorna, men lika vel myket høgre en Bygderna i Uppdal. 
På dette Skiftet nordanfyre Kongsvoll var Vegen ovlega tung og stygg i fyrre 
Tider; for der er bratte Berg og Hamrar langs med Elvi ned i Dalen, og Vegen var 
lagd igjenom ymse Hyllor og Flær imillom Ufsom upp i Berget. På ein Stad gjekk 
han tvert upp imillom tvo Hamrar, upp um ein høg Bergknaus og nedetter på andre 
Sida; den Kroken er kallad Vårstigen og var både bratt og myket fårleg um 
Vetteren, når det var Is og Hålke i Bakken. Men no sleppa Folk at fara denne 
Brekka oftare; for no er der komen ein ny Veg, som er lagd ned under Bergom, so 
at han fylgjer Elvi etter endelange Dalen. Dei fremste Bergsnevi ero utsprengde 
med Minor, og Holorna imillom ero uppfylde med Stein, og alt er gjort med slik 
ein Hagleike, at heile Vegen er so godt som flat, so ein inkje merkar nokot til 
det store Uppstiget imillom Drivstova og Kongsvoll. Sjølve Dalen hever dermed 
ogso fenget ei vænare Utsyn fyre vegfarande Folk, med di at ein no ser heile 
Fjellsida nedanifrå, so at Fjelli sjå høgre og storleittare ut, og Vegen 
likjest ei Geil elder Gata med kjempestore Steingardar på båda Sidor. - Dei 
tvo andre Vegarne hava korkje so høgt Uppstig og helder inkje er der so langt 
imillom Bygdom som på denne Vegen. Den austlegaste Vegen er sedvanlega kallad 
Røyros-Vegen; han gjeng nordetter Øysterdalen igjenom Tunnset (Tønsæt) og Tolgen 
til Bergstaden Røyros, som er kjend av sitt Koparverk og ligg i ei Lægd imillom 
nokre stora og jamna Heidar, nokot yver fjortan Mil ifrå Trondheim og tri og 
tretti Mil ifrå Oslo (Kristiania). Nordanfyre Staden bøygjer Vegen i Nordvest 
yver ei Heid og kjem ned i Ålen, som er øvste Sokni i Gauldalen. På denne 
Vegen er ogso ymist forvitnelegt at sjå fyre langferda Folk. Øvste Bygdema i 
Tolgen og ved Røyros liggja so høgt uppe, at Kornet inkje kann mognast, og 
difyre hava dei ingen Kornavl, men derimot hava dei gilde Grasmarker og god 
Avdrått av Buskapen. Gardarne sjå ut mesta som Sætrar, av di der er berre 
Grasvollar og inkje Åkrar kringum Husi. Og endå sjølve Røyros ser ut som ei 
stor Sæter utanifrå; men når ein kjem inn i Byen, ser ein mange væne og nette 
Hus, men allesaman småe; for det vilde inkje duga at byggja store Hus på denne 
Staden, der Vetterkulden er so ovlega sterk, at Folk ifrå Sjøbygdom inkje kunna 
tenkja seg slik ein Kulde. Ellers er der god Utsyn og vænt Land at sjå til, 
endå det ligg so høgt til Fjells; og når ein kjem yver Heidi på nørdre Sida, 
so fær ein sjå eit Landstykke, som er vænare en alt det andra; det er Ålen, 
ein ovlega fager Dal med ei stor Sletta i Midten, med jamna hallande Lider i 
Kring og med store Bjørkaskogar i Lidom. Ålen er ei av dei vænaste Fjellbygder 
i vårt heile Land.
Imillom desse tvo Vegarne ligg den tridje, som kallast Vegen yver Kvikne og som 
er beinaste Vegen imillom Austlandet og Trondheim, sidan Dovrevegen krøkjer vel 
myket mot Vest, og Røyrosvegen lika so myket mot Aust. Kviknevegen tek av ifrå 
Røyrosvegen på Tunnset og gjeng yver ei liti Heid; der tek Landet til at halla 
nordetter, og Vegen stemner ned i ein Dal med eit stort Bygdarlag, som heiter 
Kvikne; sidan vikjer han av ifrå denne Dalen og gjeng nord yver ei lang Heid, 
som er kallad Holtet, og sidstpå kjem han saman med Dovrevegen ovanfyre det 
Skjotskiftet, som heiter Gardlid. På denne Vegen er inkje fullt so myket til at 
sjå som på dei andre; men so kann det då merkast, at Storbygdi i Kvikne er ei 
rett fager Bygd; berre ho ligg nokot høgt og hever ein stor Kulde um Vetteren. 


Tittelsida til Skrifter i samling
[Attende til bokhylla]


[Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag 1911. Tidlegare uprenta. Siste delen av manuskriptet er 
bortkome.] Elektronisk utgåve 1997 ved Jon Grepstad gjon@sn.no




Ivar Åsen
HAUGTUSSEN
No skal du høyra um dat inkje er sant med Haugtussen, fyredi um inkje Storfolket 
vil tru dat. Du veit, at Far min var tri Gonger gift; tri Gonger gjorde han 
Konebyte, og dan fyrsta Kona hans dat var no Rette-Mor mi (Gud have Såli); og 
dat var Kona som var Mun i; so snild og so god som ho var, dat er nokot, som eg 
inkje kann fullsegja; - men dat var no inkje dat, som eg vilde fortelja.
Dat var medan me budde inn i Sogn, so åtte me eit litet Jordstykke dar; og tett 
attmed Husi våre var dar ein Haug, og dat var slik ein Haug, som du inkje 
skulde hava set Maken til; og tett attmed Haugen stod dat eit Tre, som ogso var 
mesta makalaust. So grønt eit Gras, som dat grodde på Haugen, og so fine 
Småblomstar sågo me inkje på nokon annan Stad, og Lauvet på Treet spratt so 
tidlega og angade so ovlega godt, at dat var ein stor Hugnad; og endå meir var 
dat, at me høyrde stundom ein Klang i Haugen, radt som dat finaste Felespel; ja 
dat var reint ei Makaløysa til Spel, og ei Makaløysa var dat med altsaman i 
denna Haugen. Men dat var no dat, eg vilde segja, at dat var ein Huldekall 
(elder Nisse, som sume kalla dat), som budde i denna Haugen med Folket sitt; og 
dat var no godt at sjå på so mange Merke, at dar var ein god Gjest i Garden; 
for me hadde stor Lukka med Buskapen, so at altsaman voks og treivst, dat 
størsta med dat minsta, og alt kvat me toko oss fyre, so gjekk dat frå Handi, 
so dat var stor Mun i. Men ho Mor var no ogso dan, som visste, kor ho skulde 
laga dat; fyrst var dat no alltid so stelt, at dan eine Båsen i Fjoset skulde 
vera tom og rein, og denne Båsen sopade og vølte ho stødt og stendigt, so dar 
inkje var eit Bos til at sjå; og darnæst hadde ho dan Visi, at kvar 
Laurdagskveld, når ho hadde kirnat Smøret, so klinte ho ein Lefsekling og 
smette seg ut på Haugen med denna Kirnarbiten; og når me då lagde Øyrat til 
Haugen og lydde, so høyrde me, at dat spelade so innelega fiint i Haugen, og so 
kunne me skyna, at dei våro glade og velnøgde, dei som inni våro.
No leid Tidi fram nokre År, og sidan døydde Mor mi, velsignad vere Såli! Næsta 
Året fingo me ei onnor Mor, og dat var no ei skapleg Kona i andre Måtar; men 
Huldekallen vyrde ho inkje nokot um; slikt var berre Vas og Viim, sagde ho. Men 
so var ho då inkje verre, en at ho let oss fylgja dan Visi, me våro vane til; 
og dat gjorde me og. Men kor dat no var elder inkje var, so vardt dat då aldri 
slikt, som dat hadde voret, medan ho Mor livde. Dat var snart at høyra, at 
Haugafolket var inkje lenger so lystigt som fyrr. Hende dat einkvar Gongen, at 
dat spelade i Haugen, so leet dat so sturalt og syrgjelegt, at ein kunne gråta 
på dat; og so myket kunne me høyra, at ho Mor var sårt saknad hjå 
Haugafolket, som ventande var. Men ellers so hadde me inkje stort til at klaga, 
medan denna fyrsta Stykmori vår livde; men ei Tid daretter kom dar ei onnor 
Stykmor til Gards, og då fyrsta fingo me annat vita. Ho var ættad frå eit 
annat Bygdalag og tykte illa um Bygdavisi vår; og når me fortalde henne, 
korleides me stelte dat åt Haugafolket, so gjorde ho slikt eit Ståk, at dat 
var fælelegt. Dar, som ho var komi frå, var ingen, som trudde på nokot slikt, 
og inkje vilde ho vita av dat helder; ho vilde inkje hava nokon tom Bås i 
Fjoset, so lenge som ho hadde nokot til at setja i honom; og inkje helder vilde 
ho, at dat skulde minka på Smørkjuka, når Kirnardagen kom; dat svor ho på, at 
slikt skulde inkje henda. Og soleides vardt dat no Umskifte på; for han Far 
vilde aldri segja nokot um slikt, og me, Borni, torde inkje annat en tegja oss. 
Men hadde dat inkje minkat i Huset fyrr, so minkade dat no; dat vardt no alt 
tomare og tomare både på Mjølkehylla og Smørhylla; og dat som verre var: so 
snart som ei Ku elder Kviga var innsett i dan tome Båsen, so fekk ho ei Usykja 
og døydde; og sidan vardt dat mange Uheppor i Huset, vantreivst gjorde Buskapen, 
og vanhygdest gjorde Folket, og til Atters gjekk dat med alt i Hop, kor myket me 
endå balade.
Og med Haugen vardt ogso eit stort Umskifte. Stilt vardt dat innantil, og stygt 
vardt dat utantil, so dat sidstpå berre såg ut som ein vanvyrd Gravhaug. 
Graset gulnade og svortnade, som dat var svidet; Blomstarne bliknade og visnade 
burt, og Lauvet på Treet tornade og hekk beint ned; so ein såg inkje annat en 
Stur og Sorg på alla Sidor. Sidstpå høyrde me eit stort Ståk i Haugen, og 
når me lydde vel etter, so høyrde me ei Sumling og Dumling, som når ein skal 
flytja med ei Fedrift; dat var liksom dat ruskade og tuskade langt burt igjenom 
Marki og kom alt lenger og lenger burt, til dess dat tagnade reint av. Då var 
dat Huldekallen, som flutte til ein annan Stad med Lyden sin og Buskapen sin. Og 
sidan er dat litet meir, som er verdt at fortelja. Dat gjekk til Atters meir og 
meir med oss; me, Borni, komo ut på Bygdi til at tena, og Far vår laut 
sidstpå ganga frå både Gard og Grunn og slita si Tid med Armod. Men Haugen 
minkade og sokk og seig i Hop, so lenge til dess han var reint burte, og no er 
dar endå ei liti Hola, dar som Haugen var.
Kom so og seg, at dat inkje er Tussar til!


Tittelsida til Skrifter i samling
[Attende til bokhylla]


[Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag 1911. Prenta anonymt i Dølen II nr. 13 med 
undertittelen "Frå Sogn".] Elektronisk utgåve 1997 ved Jon Grepstad gjon@sn.no




Ivar Åsen
HULDRE-GAAVA.
Vilde de hava Tolmøde til at høyra på, so kunne dat vera Gaman at fortelja um 
nokot, som hende på Seim eingong, og um dat Bordet, som hever stadet dar sidan; 
for dat var slikt eit makalaust Bord, at alle, som sågo dat, måtte undrast på 
dat.
Dan gamle Seims-Garden hever inkje alltid voret so småbytt og so folkarik, som 
no er han; i Staden fyre at dat no er mange Gardar og mange Eigarar med kvar 
sitt Stykke, var dat eingong berre eit Bruk og ein Mann, som åtte dat altsaman. 
I Staden fyre at dar no er mange Åkrar på ymsa Sidor, var dar eingong berre 
ein einaste Åker; men dan Åkren var so stor, at dat var so, ein knapt kunne 
sjå i Enden på honom. Då kunne ein segja, at dat var Gard, som var Mun i, og 
heppen var dan Mannen, som var Eigar til slik ein Eignar-Lut. Men so gildt, som 
no detta var, so var dat då ymse Vanskar med; og soleides var no dat ein 
Vanske, at dat trengdest so myket Folk til at driva Garden; og i dan Tidi var 
dat inkje so stor Folkahjelp i Bygdom, som no er dat. Dan verste Knipa var dat 
no alltid um Hausten. når Åkren vardt skjær, og Kornet skulde i Hus; då hende 
dat ofta, at Kornet vardt standande so lenge på Roti, at dat var myket av dat, 
som skjemdest burt; og var dat då so, at dat kom nokra Frost-Næter på dat, so 
kunne dat snart verda ein stor Skade. Og soleides gjokk dat då ofta, at dat var 
myket, som spilltest; men dat gjorde no inkje nokot stort fyre slik ein Riking, 
som Mannen på Seim; for dat vilde no myket til dess, må vita. 
Men eingong såg dat då illa ut likavel. Dat var eit År, då dat var inkje 
annat en Uvedr med Storm og Støyteregn fram etter Sumaren og langt ut på 
Hausten, so dat gjekk reint av Lage med Onni, og dat såg ut til dess, at all 
Avgrøda var spillt. Sidan lettade då Vedret upp, so Folk fingo skjera; men då 
var dat alt so seint på Hausten, at ein kunne inkje annat venta en Frost og 
Kjøld. No vardt dat annsamt fyre Mannen på Seim; Åkren stod uskoren, og 
Skurdarfolk var ingenstad at få, og dat såg ut til ein Skade, som sjølve 
Seimingen inkje kunne tola.
Men, når Naudi er størst, er Hjelpi næst, segjer Ordtøket. Dat var ei 
Kveldstund, at Mannen gjekk og dreiv ut på Bøen, so sutfull og ottefull, at han 
var mesta vitlaus; då slog han Henderna i Hop og ropade med Gråt i Målet: 
«Kvat skal eg gjera? Kvat Råd skal dat verda? Her er ingi Hjelp at få!» Då 
høyrde han eit, som svarade i Bakken ovanfyre. «Jau, her er Hjelp at få,» sagde 
dat. «Kvat Hjelp skulde dat vera,» sagde Mannen. «Vil du gjera dat, som me segja 
deg, so skal du få so god Hjelp, at du inkje skal angra på dat,» svarade dat. 
Då kunne Mannen skyna, at dat var Haugafolket, som baud seg til at skjera åt 
honom; han vardt då både gild og glad, som ventande var; men so var han då 
forviten til at høyra, kvat dei vilde hava, og dat var no dat, at han skulde 
ganga heim og hengja største Kjetelen sin på Gruva og bryggja upp alt dat Malt, 
som han åtte; sidan skulde han rydja Storstova si og flytja ut alt, som 
flytjande var; dar skulde han setja dat fulle Øl-Kjeret midt inn på Golvet, og 
eit annat Kjer, som var tomt og umsnutt, skulde standa jamsides med. «Er dat 
inkje annat, so stend dat inkje på,» tenkte Mannen, og darmed tok han til at 
bryggja. Men ut på Åkren vart dat ei ståkande Natt. Dar strøymde saman so 
myket Småfolk or alle Haugar, at dat var inkje Tal på; og allesaman hadde eit 
litet blenkjande Jarn i Handi, mesta som ein ørliten Ljå elder Sigd. Darmed 
toko dei til at skjera, og medan dei skåro; so sungo dei alt i eit:
«Alle kann Åkren skjera;
Ingen kann Bendelen gjera.»
For når ein skal gjera Bendel, so lyt ein slå ein Knut på, so dat verder mest 
som ein Kross; og alt dat, som er likt til Kross, dat kann inkje Haugafolket 
hava nokot med. Men nog er dat: Åkren vardt skoren, og radt gjekk dat og, so 
dat stod inkje Strå på Roti, når Morgonen kom. Då kom Kristfolket ut og 
gjorde Bendlar og bundo Kornet og sette dat upp til Turking. Og so snøgt som 
Kornet var turt og innteket, so vardt Storstova upprudd og Øl-Kjeret sett inn 
på Golvet; for då var dat Von til, at Haugafolket vilde halda Veitsla si etter 
Dugnaden, som dei hadde gjort. Og då kann dat vel henda, at dat vardt livande i 
Storstova, når Kvelden kom; dat var inkje at undrast på, at dei vilde hava 
Stova tom; for dat var so myket folksamt, at dat vardt trongsett nog endå; og 
so mange Gjester hever dar vist inkje voret i Storstova, korkje fyrr elder 
sidan. Kor dat ellers gjekk til i Laget, fekk inkje nokon sjå; men lystigt og 
leikande var dar til Gagns, so ein kunne høyra Ståket på lang Leid, og 
soleides heldt dat på, lika til Dagen lyste.
Då dat leid fram på Morgonen, gjekk Mannen inn i Storstova og skulde sjå 
etter, kor til stod; då var Ølkjeret burte; for dat Hadde dei teket med seg, av 
di dei visste, at ingen kunne bruka same Kjeraldet som dei. Dat tome Kjeraldet 
var ogso burte, men i Staden fyre Kjeret stod dar eit Bord, og dat var eit slikt 
Bord, som ingen hadde set Make til. Dat var so fiint Tre i dat og so kunstig 
Gjerd og so myki Pryda på dat, at ingen kunne tenkja slikt, og so fiint 
utskoret var dat med Krot og Kransar og med Rosor og Blomar, at ein kunne aldri 
verda leid av at sjå på dat. Detta skulde Mannen hava til Takk fyre Husleiga 
og til Minne um dei framande Gjesterne, som hadde havt slik ei morosam Natt i 
Husom hans.
Mange lange År ero lidne, sidan detta Bordet kom i Garden; dat hever gjenget i 
Erve med Garden frå Mann til Mann, til dat vardt so gamalt og morket og 
makkasmoget, at dat var inkje lenger nokor Pryda i dat; men endå fekk dat 
standa på sin gamle Stad; for Folket hever tenkt som so, at so lenge som denna 
Gåva finnst i Garden, so er dat Von til, at dat inkje skal koma nokor Ulukka 
på Kornet elder på Årsens Avgrøda. Men um slikt skulde henda no i desse 
Tider, so vil dat no inkje vera Folkaløysa til at skulda på; for no er dat 
fulla Folk nog i Bygdom, so dei må vel kunna skjera Åkren sin sjølve. 


[Attende til bokhylla]


Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag, 1911-1912. Prenta anonymt i Dølen II 1860 nr. 21. 
Elektronisk utgåve 1997 ved Jon Grepstad gjon@sn.no




Ivar Åsen
UM DIKTING
Da er mange, som segja, at ein Fortelnad, som er berre diktad, er ein falsk og 
fånyttug Ting og skulde aldri voret skriven elder prentad. Dei ottast fyre, at 
da er berre Grillor og Yrkjeløysa, som avlar slikt, og at fåtenkte Folk verta 
narrade av di og tru, at da er sant altsaman. Dei meina da og, at ærlege Folk 
må hava so stor Vyrdnad fyre Sanningi, at dei inkje gera seg nokor Skemting av 
slika Sogor, som er logna og utruande. Dan Meiningen kann vera rett nog i seg 
sjølv; men ein skal gera Skilnad på dei Tilfelli, då da er naudsynlegt å hava 
eit sant og truverdugt Vitnesmål, og på dei Tilfelli, då da inkje er 
naudsynlegt. Når ein skal fortelja nokot fyre Ålvore um ein kend og namngiven 
Mann, so skal ein fortelja da sannaste, som ein veit, og inkje nokot annat; legg 
ein då nokot attåt, so gerer ein Urett, anten da so er til Skade elder Bate 
fyre dan, som da er sagt um. Og når ein skal fortelja nokot fyre Ålvore um ein 
Tilburd elder eit Hendelse på ei viss Tid og på ein kend og namngiven Stad, so 
hev ein helder inkje Lov til å segja annat en da, som sant er. Men når ein 
berre vil fortelja um eit Huglynde elder ein Tenkjemåte, ei Vis elder Sed, som 
er brukeleg einkvarstad, elder nokot slikt, då er da inkje naudsynlegt å halda 
seg til Folk, som ein ser elder kenner, og då kann ein gerne setja fram Folk, 
som inkje er til, og giva dei Namn og - tala um dei, som da var kende Folk. Og 
like eins er da, når ein berre vil fortelja eit Hendelse anten fyre Moro Skuld 
elder til Upplysnad um einkvar Lærdomen; då må ein og hava Lov til å lata 
Tanken spela fritt og inkje binda han til da, som heve hendt ein Gong på ein 
einaste Stad. Fyre då er da inkje nokot Vitnesmål um ein Ting, som Forteljaren 
sjølv heve set elder høyrt; men da er berre ei Utgreiding av ein Tanke, som han 
heve havt; då er inkje Mannen elder Folket, som da geng ut på, men da er 
Huglyndet elder Åtferdi elder Livemåten, anten han so kann vera lovande elder 
lastande. Da er berre fåkunnuge Folk, som tru, at eit Dikt skal endelege handla 
um Diktaren sjølv elder Kenningarne hans, og som alltid spyrja etter, kven han 
heve meint med dei og dei Namni, som han heve brukat. Fyre da er ingi Torv til, 
at han skal berre fortelja Slarv og Drøsor um Kenningarne sine elder um slika 
Små-Slysnor, som kann hava hendt i Grendi.
Når ein Målar skal tekna eit Tre, som stend på ein uppnemnd elder utvald 
Stad, so teknar han da so, som han ser da fyre seg, og freistar på te få da so 
likt, som han kann; men når han berre skal tekna eit Tre i ålmenneleg Meining, 
so bryr han seg inkje med å sjå på nokot Tre, fyre då kann han laga da etter 
sin eigen Hug. Og når han skal tekna eit Berg, som han ser fyre seg, då 
strævar han og på, at Tekningi kann verta so lik sjølve Tingen, som mogelegt 
er. Men når han skal tekna eit Landskap elder giva ei Vitring um kor Landet ser 
ut fyre meste Parten, då bryr han seg inkje med å tekna ein einleg Flekk av 
Landet; men han tæk eit Berg og ein Skog elder ein Dal og eit Vatn og nokot av 
kvart Slag, so som da jamnaste ser ut, og da set han ihop i ein høveleg Skipnad 
på ei einaste Tavla. Då kann ein inkje segja, at dan Jordflekken ligg her 
nordanfyre elder her sunnanfyre; men ein kann segja, at han ligg på mange 
Stader, elder at sumt ligg på ein Stad og sumt på ein annan. Like eins er da 
med ein Fortelnad, som er diktad um Folkeseder og Folkeskipnad. Han kann tala um 
ei Slægt, ein Huslyd elder eit Sellskap, som inkje er til i Røyndi, men som godt 
kunde vera til og finnast på mange Stader. Han kann tala um eit Fylgje av 
Tilburdar elder Hendelse, som inkje hava hendt på ein einleg Stad elder ei 
einleg Tid, men som kann hava hendt på ymise Stader og på ymisa Tider. Då er 
da berre eit Hopelag av upptenkte Folk og tenkjelege elder mogelege Tilburdar, 
som er sankade frå ymisa Sidor og uppsette i eit tenkjelegt Samhøve, fyre di at 
dar skal vera meir Moro og meir Lærdom i da. Og då kann ein inkje segja, at da 
er han Per elder han Pål, som er meint med di; fyre då kann da henda, at 
Fortelnaden kann høva til mange Folk, som Forteljaren aldri heve kent elder 
høyrt eit einaste Ord um.
Slike Fortelnadar kann da røynelege vera myket Gagn i, når dei er godt 
ihopkomne og høva til si Tid og sin Stad. Dei kann visa oss mange Mishøve, som 
trenga til Umbot; dei kann lasta og snerta på mange Uvanar og Misdomar og 
falske Meiningar, som er myket ålgengde; dei kann giva Døme på Klokskap og 
Godvilje, og vekkja Hug til Betring og Framgang i mange Måtar. So kann dei tena 
til Upplysnad og Vitring um ymise Tenkjemåtar og Seder, elder um ymise Stand og 
Samvære i Livet, som ein inkje ellest hadde Tilgang til å kenna; og da er 
altsaman til Nytte, som kann auka Kunnskapen og giva Såli eit større og vidare 
Synsmål. Og so er da dan store Dygdi med ein slik Fortelnad, at ein kann høyra 
og lesa han berre fyre Moro Skuld og endå hava Lærdom av honom. Ein kann hava 
både Gagn og Gaman på ein Gong. Da er godt å hava Lærdomen framsett i 
ålvorsame Råd og Fyretolor; men da er ogso godt å hava han framsett i 
Fortelnad um vekkjelege Tilburdar og morosame Tilhøve; fyre då er Folk fusare 
til å høyra på og verta inkje so snart leide. Da er eit Ord, som var kent fyre 
mange hundrad År sidan, at "han råkar Målet best, som Gagnet med Moro kann 
mengja". Og me hava so mange Døme på, at endå slike Menner, som hava skrivet 
Bøker um Kristendomen og da andelege Livet, hava inkje forsmått å dikta 
Fortelnadar elder Sogor, som dei kunde setja Lærdomen sin inn i; og da er inkje 
tvilande på, at dei gjorde god Verknad med di, like so væl som med sine andre 
Talar og Fyreteljingar.
Men da er inkje helder avgjort, at alt da, som er fortalt og skrivet, skal 
endelege vera til eit Gagn, som alle kann sjå med da same. Mannen er no eingong 
so skapad, at han treng til nokot annat en berre Ålvore i Livet. Ålvoret plar 
jamnaste koma av sjølvo seg, og ein plar få nog av da Slaget, anten ein leitar 
etter da elder ei. Da kann ofto henda, at Mannen treng til nokot, som kann letta 
og friska Hugen; da vil ofto henda, at han leitar etter Gaman og Skemting, og 
då er da væl, um han kann finna slika Skemtingar, som er ingen Mann til Skade. 
Då kann ein segja, at dan Lesnaden, som er til Gaman, er ogso til Gagn, når 
han kann gera so myket, at Hugen kviknar, og Tankarne få eit nytt Liv. Dar er, 
til Prøve, ein Stevleik, som heiter "Fjell-Æventyret", som er væl kend og vide 
kend her i Landet; da er vandugt å segja, kva Gagn elder kva Lærdom, som kann 
vera i da Stykket; men vist er da, at både kunnuge og ukunnuge Folk hava voret 
fegne av di og tykt, at da var stor Mun og Moro i da. Og når ei Bok heve dan 
Verknaden, so kann ein aldri segja, at ho er gagnlaus.
Her hava me talat berre um slike Fortelnadar, som ganga ut på nokot, som er 
mogelegt og røynelegt i Verdi; men dar finst ogso manga Sogor um slike 
Tankeskapnadar og Tilburdar, som Mannen inkje kann sjå elder merka i da 
røynelege Livet. Mest alle Folkeslag og Landslydar hava frå fyrste Tidi havt ei 
stor Mengd av Runesogor og Vettesogor; dei hava diktat Kempesogor og Dyresogor; 
dei hava gjort fagra Visor um slike Tilburdar, som ganga yver alt da, som 
naturlegt og mogelegt er. Og Sogorna og Visorna hava genget frå Mann til Mann, 
frå dan eine Samaldren til dan andre, og Folk finna Mun og Moro i dei endå som 
fyrr, um dei endå inkje tru, at da heve genget til røynelege so, som Sogorna 
lyda. Slika Sogor skulde ein tru, måtte vera fånyttuga og litet verda te 
minnast; men når alt er væl ettertenkt, so kann henda, dei er inkje so reint 
gagnlausa endå. Me vil berre nemna, at dei kann vera til stor Upplysnad fyre 
dan, som vil skoda Ålmennings Hugen og likna dan eine Landslyden med dan andre. 
Og darnæst vil me minna på da, som sagt er, at da, som giv Gaman og ingen 
Skade, da gerer då alltid da Gagnet, um da inkje gerer annat. Ein skal inkje 
halda Tanken so fast og bunden, at han ei må få Lov til å gera seg ein liten 
Sving ut um Kvardagslivet og burt i ein annan Heim. Da er meste Parten av Folket 
som liver i eit snævt og litet Rom; da er litet, som Mannen ser fyre seg, og da 
litle, som han ser, er inkje alltid av huglegaste Slaget. Men han heve ein Hug, 
som vil ganga vidare, en som Augat ser, og dan Hugen er alltid sterk nog til å 
slita seg ut or dei tronge Bandi, som halda han fast på Flekken. Og difyre 
fylgjer han so gerne med Diktaren, når han læt Hugen leika og spela ut igjenom 
dan endelause Verdi og setja Liv og Rørelse rundt ikring seg i audslege og 
ukjende Heimar. Men då vil da gelda um, at Diktaren heve nokot te fortelja, som 
er verdt å lyda på, og at han veit å fortelja da med da rette Liv og Lag, som 
høver til Ålmennings Hugen. 


Tittelsida til Skrifter i samling
[Attende til bokhylla]


[Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag 1911. Prenta i Prøver af Landsmålet, 1853.] 
Elektronisk utgåve 1997 ved Jon Grepstad gjon@sn.no




Ivar Åsen
UM VANEN
Da er inkje so vondt ein ei kann venjast med da, plar Folk segja og sume legg 
endå til, at ein venst so lengje med da vonde, at ein tykjer, da er godt. Da er 
med dei Ordi, som med so mange andre, at dei er sanne i mange Tilhøve, um inkje 
i alle; fyre da finst no vel eitkvart Slag, som er so låkt og motburdsamt, at 
ein kann aldri likast med di, kor lengje ein freistar da. Ellest skal ein leggja 
Merke til, at da er mangt, som inkje er so vondt i seg sjølv, endå da byd imot 
i fyrste Taket, og når da då er ein Ting, som er naudsynleg og heve einkvar 
Vinningen med seg, so plar Folk inkje kjenna etter, um da gjerer vondt, men 
helder tolmøda seg med di og tenkja på Vinningen, som med fylgjer. Dinæst er da 
ogso merkande, at da er mangt, som er ilt fyre dan, som uvan er, men inkje fyre 
dan, som van er; fyrste Freistnaden er hard og strid, men når han er 
yverstaden, so gjeng da tollege, og ein kjenner ikje nokor Naud. Da er mangein 
gild Sjømann, som var sjuk dan fyrste Gongen, han kom ut på Havbåro; han hadde 
då slik ein Verk og slik ei Vondska, som um da var Eiter i all hans Kropp, og 
han tenkte vel kanskje so, at han aldri meir skulde koma på dan Vegen. Men han 
var snart nøydd til å gjera ein ny Freistnad; då stod han seg betre og fekk 
meir Mod, og sist på vart han so gjenomgjengen med di, at han kjenner ikje 
minste Mein; han er like lystug, anten han er på Berg elder Båra. Da er ikje 
vandt um Prov og Døme på, kor Mannen kann ferdast og kva han kann tola, når 
han er tilvand, allerhelst når han heve Vanen frå Yngdi elder frå Uppalet. 
Dar er so mange, som kann berga seg med ein tunn og sundriven Klædebunad i 
hardaste Vintervedret; dei kann sova på Stokk og Stein, og næra seg med ein 
slik Mat, som ein rik Mann knapt vilde giva Hunden sin. Slik ei Herdsla og 
Tiltemjing kann ein ogso avla seg i dei Ting, som inkje er naudsynlege, og som 
helder er til Skade enn til Bate. Til eit Prov på da vil mid nemna Drikkaranne, 
og serlege dei, som fyller seg med Brennevin. Med dan Drykken er da vist inkje 
Smaken, som dræg Folk til seg; dan som smakar da fyrste Gongen, tykjer vist 
aldri, at da er godt; men når ein vert innbarkad med da, so kann da vel henda, 
at ein tykst kjenna ein Godsmak i di, som i mangt annat. No er da eit sært Lag 
med Mannslægti, at ho heve ei Fysna og Forvitna til å freista alt Slag og 
kjenna kva Gjerd elder Verknad da heve; og allerhelst slær ho seg til dei Ting, 
som kveikjer og hitar Sansen, elder som set Hugen i ei Røring og Risting. Dan 
Forvitno er da, som driv Mannen både til mange gode Ting og like eins til mange 
Synder og skadelege Tiltøke. Når no Mannen fylgjer Hugdrifti si, og han då 
råkar til å freista ein Ting, som kitlar Hugen og smakar godt fyre ei 
Småstund, men ellest er skadeleg i sine Etterfylgje, so skulde vel Mannen vera 
so framvitug, at han agtade seg fyre dan Ting ein annar Gong. Men so er Manns 
Huglyndet so veikt og ustødt, at han tenkjer meir på dan litle Godleiken, som 
varer ein Augneblink, en på dei vonde Etterkomonne, som varer i lange Tider. 
Difyre fell han, so snart som Hugbrunen kjem atter, og sist på fær Vanen so 
myket Vald med honom, at han skjøyter aldri um, kva som etter kjem. Då vil da 
myket til, um han skal venda um atter, og koma på ein god Veg; og difyre er dan 
Mann sæl, som vender i fyrste Lag når han er komen på Uvegen. Da er betre te 
slokkja Elden på Tilet en på Taket. Og allerklokast er dan, som lærer seg 
Visdom av annar Manns Vanferd, og agtar seg fyre te koma i dan Bakken, dar han 
ser, at so mange fara ned, og so fåe kjem uppatter. 


Tittelsida til Skrifter i samling
[Attende til bokhylla]


[Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag 1911. Uprenta. Manus i Moltke Moes eige.] Elektronisk 
utgåve 1997 ved Jon Grepstad gjon@sn.no




Ivar Åsen
UM SJELDSYNTE DYR I SJOEN.
Då det no i nokre Dagar heve voret Tale um eit Dyr, som nylege viste seg i 
Sjoen ved Ålesund, og som Folk ikkje fekk sjå so grant, at dei rett kunde vita 
kvat Slag det var, so kunde det no vera tilhøvelegt å minna seg på nokre 
Fråsegner frå fyrre Tider um ymse undarlege Dyr i Sjoen.
I den merkjelege gamle Boki, som heiter Kongespegelen (Konungs Skuggsjå), finna 
me ein heil Bolk med Fråsegner um alle Kvalar og Kobbeslag, og dernæst ogso um 
nokre sjeldsynte undarlege Dyr, som hava voret sedde i Havet. Eit av deim er 
kallat Havguva (Hafgufa) og er sagt å vera so stort, at når det fløyter seg 
upp i Sjoen, so er det likare til eit Land en til ein Fisk; og dertil er det og 
sagt, at det føder seg på den Måten, at det berre held Kjeften open fyre ei 
Stund, og då denne Kjeften er so stor som ein liten Fjord, so samnar det seg 
alltid eit litet Strål med Fisk i honom, og når so Dyret legg Kjeften i Hop 
atter, so fangar det dermed desse Fiskarne og gløyper heile Hopen på ein Gong. 
So er der ogso fortalt um tvau andre «Skrimsl», som visa seg i Grønlands-Havet 
framanfyre ein stor Storm, og som hava mest som Mannsskapnad i Hovud og Herdar, 
når dei syna seg på Sjoen; det eine av deim er kallat Havstramb og det andre 
Margygr, og dei ero ogso nokot like, so ein mest kunde segja, at det må vera 
Han og Ho av same Slaget. Men um alle desse Dyri segjer Forteljaren, at Folk 
hadde berre seet deim nokot langt ifrå, og at dei ikkje hadde voret veidde 
elder fangade, so at ein kunde få nokor Fullvissa um Skapnaden deira. Det er 
likt til, at dei ogso hava voret kjende på Island; for det finnst uppteiknat i 
dei islandske Årbøker ved Året 1305, at nokre Kaupmenner hadde voret ute på 
Havet i ein stor Storm, og då hadde dei seet både Margygr og Havstramb og 
mange andre «Skripe». Lika eins finnst det ved Året 1329, at Margygri hadde 
synt seg sunnanfyre Landet.
I ei gamall Saga, som er skrivi nokot seinare en Kongespegelen, finna me ein 
Fortelnad um eit Sjodyr av eit annat Slag. Den islandske Bispen Gudmund Areson 
(død 1237) var komen i stor Usemja med Hovdingom på Island, so han både ein 
Gong og fleire laut fly frå sitt Bispesæte, og soleides var han då og nokre 
År i Norig. Her var det eingong, at han var ute på ei Ferd millom Nidaros og 
Bergen, og då høvde det seg so ein Kveld, at han skulde taka Hamn i 
Hjørungavåg på Sunnmøre. Men då hadde det nylege hendt, at ein Orm med tolv 
Lykkjor (elder Bugter) flotnade upp or Sjoen, so han stundom låg tvert yver 
Vågen og stundom 1øynde seg ned i Kavet, og jamnaste kom han upp, då det var 
mest til Meins fyre Folk, som vilde inn på Vågen. No lagde han seg ogso tvert 
i Vegen fyre Skuta, som Gudmund var på, og Sjomennerne kvidde og leto illa fyre 
detta Meinhøvet; men Gudmund bad deim stemna beint inn på Vågen, og so gjorde 
han si Bøn og tok vigt Vatn og skvette på Ormen; då seig han undan, so Skuta 
slapp godt fram. Og det som meir var: um Morgonen etter fekk Folket sjå, at 
Ormen var reken på Land (med Flodi) og sunderhoggen i tolv Stykke. (Biskupa 
Sögur 2, 129).
Detta skulde då hava hendt umkring som i Året 1225 elder nokot fyrr. Men der 
er ogso Teikn til, at der alt fyrr hadde voret ei Segn um ein Orm i denne 
Vågen. Som kunnugt er, var der eingong eit stort Slag i Hjørungavåg imillom 
Jomsvikingom og Håkon Jarl. I detta Slaget var der ein Jomsviking, som dei 
kalla Bue hin digre, og som hadde med seg tvo Kistor, fulle med Gull. Han 
stridde mannelege, til dess han såg, at Slaget var tapt, og då tok han 
Gullkistorna sine og støypte seg i Sjoen med deim. Men sidan var der ei 
Folkesegn um, at denne Mannen var umskapad til ein Orm og låg der på Botnen og 
gjætte Gullkistorna sine. (Flatøyboki 1, 203). Detta høver no godt saman med 
andre Segner frå Forntidi um slike Ormar elder Drakar, som skulde liggja og 
verja fyre ein nedgraven Skatt, so som den namnkunnuge Ormen Fåfner, som Sigurd 
Fåfnesbane fekk Tilnamnet sitt av. Men det som fyre oss er mest å merka ved 
denne Fortelnaden um Biskop Gudmund er det, at han viser, at Folket vårt alt 
fyre sekshundrad År sidan hadde nokotsonær den same Tokknad um Sjoormen, som 
det sidan heve havt.
Av dei Bokmenner, som i seinare Tider hava skrivet um undarlege Dyr i Sjoen, få 
me fyrst nemna Peder Claussøn (død 1614). Hans Bok um Norig og dei umliggjande 
Øyar heve lenge voret kjend; men han hadde ogso skrivet nokot meir, som vardt 
liggjande uprentat, og dertil høyrde eit Stykke um Sjoormen,som no er innført i 
«Christiania Videnskabsselskabs Forhandlinger» fyre 1876. Etter denne Fråsegni 
skulde Sjoormen vera eit reint avskræmelegt Udyr, som er nokre hundrad Famnar 
langt og heve eit Hovud som ein stor Båt elder ei «passeleg» Jagt. Det kann 
vera fleire saman på ein Stad, so som i Stavangerfjorden, der det stundom kann 
vera tvo elder tri på ein Gong. Og det verste er, at han er so for frek til å 
eta Folk, at han legg seg midt i Skipsleidi til å fanga deim, som ferdast på 
Sjoen; stundom berre lyfter han upp Hovudet og tek Folket ut or Skuta, og 
stundom slær han sunder Skutorna elder Båtarne og et upp Folket, som var i 
deim. Den einaste Heppa er, at det er so sjeldan han kann koma upp or Djupet; 
det er berre i stillaste Vedret og bjartaste Solskinet og ikkje på andre Tider. 
Skulde ikkje det vera, so kunde der ikkje koma Folk på Sjoen, og ingen kunde bu 
på Øyom på Vestersida av Landet.
Peter Dass heve ogso nokre Ord um Sjoormen i sin «Nordlands Trompet»; og sidan 
var det då fleire, som skreiv um det same. Biskop Pontoppidan i Bergen sankade 
saman alle Fråsegner um detta Dyret og førde deim inn i si Bok um «Norges 
naturlige Historie». (1752). Han gav endå på ein Stad ei Teikning av Sjoormen; 
men denne Teikningi var komi frå Presten Strøm på Sunnmøre og var gjord etter 
berre Fråsegn og ikkje etter eigi Augnesyn. Det var ikkje fritt fyre, at Strøm 
tregade på, at denne Teikningi skulde koma soleides ut; for han var rædd fyre, 
at Folk skulde tru, at han hadde seet sjølve Dyret so vel, at han kunde teikna 
det av etter Augnesyn. Strøm var sjølv ein ærleg «Vitenskapsmann», som tok det 
grant og gløgt med si Umlysing av Landsens Dyr og Voksterslag; men han var ikkje 
av deim, som tru, at alt som ulærde Folk fortelja, skal vera berre Skravl og 
Skrynjor. Han segjer kvat han hadde høyrt um Sjohorvi (elder Kraken), og lika 
eins um Havmannen (= Havstramben); og um han endå sjølv hadde stor Tvil um 
Tingen, so tykte han då, at det var «alt for vågelegt å vilja neitta ein 
Ting, som so mange truverduge Menneskjor sanna». (Søndmørs Beskr. 1, 287). Nokot 
likt segjer han og um Sjoormen, som han med all sin Etterrøknad ikkje hadde 
fenget nokor nøgjeleg Greida på. Han hadde elles høyrt ei Gisning um, at det 
kunde vera den Fisken, som me kalla Styrja, elder snaraste ei Rad av Styrjor, 
som gjekk og leikade og rende etter kvarandre i Sjoartrømen; men dette vilde han 
då lata standa ved sitt Verd, til dess at betre Upplysning kunde koma. (S.207).
Det er no elles å merka, at det på denne Tidi (elder etter Midten av fyrre 
Århundradet) var komet eit nytt Ljos i Kunnskapen um Dyreriket og Voksterriket; 
og det var ei Fylgja av det store Framstiget, som denne Kunnskapen hadde gjort i 
Sverike med Linné og hans Fylgjesmenner. Her i Landet var Strøm ein av dei 
fyrste, og sidan var det fleire, som gjorde seg kjende med Linné's Skilgreida 
elder Samskipnad (System) og strævade trutt med å ransaka og røkja etter alle 
dei Dyrslag, som dei kunde finna i sitt eiget Land. Ein av dei gildaste av deim 
var Biskop Gunnerus i Trondheim, som og på sine lange Embættesferder hadde 
Tilleiding til å samna Kunnskap um Dyrelivet lika til nørdste Enden av Landet. 
Men han tok det no elles nokot strengt med slike Ting, som han hadde nokor Tvil 
um. Han skreiv eingong eit Stykke um dei Sjodyri, som den gamle Kongespegelen 
talar um, og um ymse andre, som elles hadde voret umtalade. I detta Stykket 
segjer han, at den gamle «Havguva» må vera det same, som sidan er kallat 
Sjohorvi og i Nordland (etter H. Egede) Kraken; men det er altsaman berre ei 
Skrynja, som er uppkomi ved Mistyding av ymse Rørslor, som Folk hava merkat i 
Sjoen. Um Havstramben (elder Havmannen) trur han, at det er det same, som i 
Nordland heiter Klakkekallen; men detta er visst ikkje annat en eit Kobbeslag, 
og serlege den Kobben «som Hollænderne kalde Klapmütze». Og den gamle Margygri 
må og vera nokot av same Slaget. Um Sjoormen trur han, at det berre er ei 
Minning um Midgardsormen, som me kjenna av dei gamle Dikt ifrå Heidenskapen, og 
at det, som Folk no kalla Sjoorm, må vera anten eit Kvalslag elder og ein Flokk 
av Styrjor, som jaga etter kvarandre øvst i Sjoen.
Herum hava no visstnog mange tykt so, at dermed var denne Saki avgjord. Men det 
kunde der no endå vera ymis Tvil um. Det er sant nog at Folk i fyrre Tider hava 
trutt mangt og myket, som i Røynsla var berre Mistydingar og Skrynjor, so det 
var fullstor Torv til, at Sanningi vardt etterrøkt, og at alt var atterført til 
sitt rette Mål. Det var ikkje so fårlegt, når Folk fortalde kvat dei sjølve 
hadde seet, som når dei skulde herma nokot som andre hadde fortalt, for då 
vilde der snart koma ymse Misminne til, og dermed kunde altsaman verda so of sat 
og uppskrøyvt, at det var mange Gonger for stort, so som det visst må vera med 
den Fråsegni um Sjoormen, som P. Claussøn heve gjevet. Men det vilde vel og 
vera for tidlegt å tru, at alt som rørest i Havet, skulde no vera so vel 
uppklårat, at der ikkje kunde vera nokot meir til å uppdaga. Det er Von til, 
at der i det store Djupet kann endå vera ymist, som ikkje er fullkunnugt; og 
når no ein Sjomann elder Fiskar fær sjå nokot slikt, so er det då illt, at 
han skal heita Ljugar, når han berre segjer kvat han sjølv heve seet. Og difyre 
tykkjer eg, at det er eit fagert Ord av gamle Hans Strøm, når han segjer, at 
han tykte, det var for vågelegt å vilja neitta ein Ting, som so mange 
truverduge Folk hadde sannat.


[Attende til bokhylla]


Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag, 1911-1912. Prenta anonymt i Fedraheimen, 1878, nr. 58. 
Elektronisk utgåve 1997 ved Jon Grepstad gjon@sn.no




Ivar Åsen
MERKEDAGARNE.
Den Tidarekningi, som no er gjengeleg, med tolv Månadar i Året og med eit Tal 
fyre kvar Dag i Månaden, er fulla ein myket gamal Skipnad, men hever likavel 
inkje voret i nokot ålmennelegt Bruk i vårt Land, fyrr en no i dei sidste 
Tider. I fyrre Tider reknadest Dagarne mest etter ymse Helgar og Minnedagar, som 
me kunna sjå i gamle Brev, der me ofta råka på slike Dagsetningar som til 
Exempel «sjau Næter etter Hallvards Messa» (d. e. 22de Mai), elder «næste Dagen 
etter Jakobs Voko» (d. e. 26de Juli), og so vidare. Desse Dagarne ero uppsette 
til Minne um ymse Hendemål elder historiske Tilburdar, og soleides hava dei 
myket ujamne Millom bil, so at dei inkje gjera nokre jamlange Avdeilder i 
Årsens Tider. Etter Solargangen og Daglengdi skulde ein fyrst hava tvau store 
Tidamerke i Året, eit fyre Solkverven ved Midsumar og eit annat ved Midvetter, 
og dernæst andre tvau fyre Jamdøgri um Hausten og Våren; dermed vilde Året 
vera avdeilt i fjore jamstore Fjordungar, som sidan kunde deilast i mindre 
Bolkar. Men etter den ålmennelege Sedvanen verda Solkvervarne jamnaste kallade 
etter den Helgi, som fylgjer næst etter deim; Sumars-Solkverven er berre tri 
Dagar fyre Jonsvoko-Dag, og Vetters-Solkverven er tri (elder fjore) Dagar fyre 
Joladag; og difyre taka me sedvanlega Jonsvoka i Staden fyre Midsumar, og Jol i 
Staden fyre Midvetter. Jamdøgri um Haust og Vår verda inkje stort umtalade; men 
derimot hava me tvau andre Tidamerke, som falla inn um tri Vikor etter både 
Jamdøgri og som frå gamla Tider hava voret myket kunnige og ålment gjeldande 
her i Landet; det er Sumarnæterna (14de April) og Vetternæterna (14de Oktober). 
Med desse Merki verd Året avdeilt i tvo Halvdeilder elder Holvor, som er 
Sumarsholva og Vettersholva.
Dei andre Merkedagarne ero Minnetider frå Upphavet til Kristendomen elder sidan 
upptekne til Minne um ymse Heilagmenne, som anten hadde lidet Pinsla og Daude og 
soleides vordet Martyrar (elder Vitne) fyre den kristne Trui, elder som hadde 
voret Vekkjarar og Målberarar fyre Kristendomen imillom Heidningom, elder som 
på andre Måtar hadde gjort seg verdige til at hava eit Minne i den kristne 
Kyrkja. I den Tidi, då den romerske (elder katholske) Kyrkje-Seden var mest 
ålmenneleg, vordo slike Dagar heilaghaldne i Kyrkjom og Klostrom med Bøn elder 
Messa, og stundom var det tillagt eit Bønahald um Natti fyreåt; difyre heiter 
det stundom «Vaka» elder Voka (på Latin vigilia), avdi at Kyrkjetenararne 
skulde vaka og vera uppe til den rette Bøna-Timen (1). Av detta hava desse 
Dagarne fenget Namn; dei fleste av deim kallast Messa, til Ex. Mariemessa (ofta 
avkortat til Marimess elder Marimøss); og nokre Dagar um Sumaren kallast Voko, 
til Ex. Olafsvoka (oftaste avkortat til Olsoko elder Olsok). Stundom hava ogso 
både desse Ordi voret brukte til Skiftes, f. Ex. Jonsmessa og Jonsvoka, som 
soleides både hava same Tydning.
Dei Merkedagarne, som hava voret mest kunnige her i Landet, ero desse:
I Januar Månad. Trettande-Dagen (den 6te), ogso kallad Trikongadagen til Minne 
um dei vise Menner, som komo frå Austerlandom og vilde sjå den nyfødde 
Messias. (Matth. 2, 1 o. f.) - Eldbjørg-Minne (den 7de) og Brettive-Messa (den 1 
lte) hava ymist voret nemnde, men Grunnen til deim er oss nokot ukunnig. - 
Tjugande-Dagen (den 1 3de) er kunnig som Enden på alle Jola-Gaman. - Pålsmessa 
(den 25de) er teken til Minne um Apostelen Paulus og hans Umvending til 
Kristendomen.
I Februar. Kyndelsmessa (den 2dre) hever Namn av det gamle «Kyndill», d. e. Ljos 
(latinsk candela) og tyder soleides Ljosmessa, av den gamle Seden, at 
Kyrkjeljosi vordo innvigde på den Dagen. Petersmessa (den 22de), som er nemnd 
etter Apostelen Petrus, er litet kjend. - Mattismessa (den 24de) er nemnd etter 
Apostelen Matthias, men er oftare kallad Laupårsmessa av den Skipnaden, som er 
gjord fyre fjordekvart År, at ein Dag verd innskoten elder tilreknad næst etter 
Mattismessa, so at Februar fær 29 Dagar i Staden fyre 28; då heiter det Laupår 
elder Skotår.
I Marts. Gregorsmessa (den I 2te), er nemnd etter Gregorius den store, som var 
Pave i Åri 590 til 604. - Bendikts Dag (den 21 de), so kallad etter den heilage 
Benediktus av Nursia (død 543), er det same som «Jamvår» elder Jamdøgri um 
Våren; dess lenger det då er til full Måne, dess seinare kjem Påsken. - 
Mariemessa (den 25de) til Minne um Guds Bodsending til Jomfru Maria (Luk. 1, 
26), heiter ogso Vårfrumessa, som på ymse Stader er forvendt til Voffermess, 
Vorsmyss o. fl., avdi at Ordi «vår Fru» (d. e. Jomfru Maria) hava voret 
mistydde.
I April. Sumarnæterna elder Sumarmål (den 14de) er fyrste Dagen i 
Sumars-Halvåret. - Magnusmessa (den 16de), til Minne um Magnus den heilage, 
Jarl på Orknøyom (drepen i Året 1115), er no litet kjend. Gangdagen (den 25de) 
er ogso litet kjend; han hadde sitt Namn av den Seden, at Prest og Ålmuge 
skulde ganga i Fylge kring um Kyrkja med høgtidlega Bøner. Andre Gangdagar våro 
Helge-Torsdagen (Christi Himmelferd) og dei tri næste Dagarne framanfyre.
I Mai. Krossmessa (den 3die) var ein Fest til Minne um, at den heilage Krossen i 
Jerusalem vardt atterfunnen av Drotning Helena, Moder til Konstantin den store. 
- Hallvardsvoka (den 1 Sde) er nemnd etter Hallvard den heilage), som var 
Nordmann og Systkinbarn til Kong Olav den heilage, ættad frå Husaby i Lider 
(nær ved Dramn); han vardt drepen saklaus av ein Ovundsmann (ved År 1043), men 
var sidan kallad heilag og skrinlagd i Oslo. - Bjørnvoka (den 22de) finst på 
Primstaven, men må vera tilkomi ved Mistak av Bernhardsdag, som er den 20de 
Mai.
I Juni. Kolbjørn elder Kolbansdag (den 9de) er til Minne um den heilage Kolumba 
(Columbanus), som var Klostermann og Kristnemålberar i Skotland i sette 
Århundradet (død 597). - Botolfsvoka (den 17de), avkortat til Bolsoko, er nemnd 
etter den heilage Botolf. Klosterherre i Engelland i det sjaunde Århundradet. - 
Jonsvoka (den 24de), som er Minne um Johannes Døyparen, er reknad som Midsumars 
Helg og er soleides eit stort Tidamerke, Namnet verd avbrøytt til Jonsoko, 
Jensuku, Jønsok og fl. - Petersvoka (den 20de) er litet kjend.
I Juli. Sviftunsvoka (den 2dre) hever Namn av den heilage Svithunus, som var 
Bisp av Winchester i Engelland, 837 til 862; Namnet verd avbrøytt til 
Syftunsoko, Syftesok, Setsok og fl. - Seljevoka (den 8de) er mesta avgløymd; 
Dagen var sett til Minne um den heilage Sunneva og hennar Fylge, som etter ei 
gomol Segn hadde rømt ifrå Irland fyre Heidningom og vordo avdrivne av Storm 
til Selja i Nordfjord, der dei ogso vordo forfylgde og leto Livet. 
Margretarmessa (den 20de) og Jakobsmessa (den 25de) ero litet kjende. - 
Olavsvoka (den 29de) hever Namn etter Norigs største Heilagmenne, Kong Olav 
Haraldsson (Sankt Olav), som fall i Slaget på Stiklastad i Året 1030. Namnet 
verd avbrøytt til Olavsoko, Olsoko og Olsok.
I August. Lavrantsvoka (den I Ode), avkortat til Larsvoka (Larsok) er nemnd 
etter den heilage Laurentius, som leid Martyrdauden i Rom i Året 258. - Andre 
Mariemessa, elder Marie Himmelferd (den 15de) er no litet kjend. - Bardsvoka 
(den 24de) er nemnd etter Apostelen Bartholomæus, men Namnet er myket avkortat, 
oftast Barsoko elder Barsok.
I September. Ædismessa (den I ste), nemnd etter den heilage Ægidius frå Athene, 
er litet kjend. Sidare Mariemessa, elder Marie Fødslodag (den 8de), ogso litet 
kunnig. - Krossmessa um Hausten (den 14de) var innsett til Minne um, at den 
heilage Krossen, som Persarne hadde teket burt, vardt atterteken av Keisar 
Heraklius og uppreist på sin Stad i Jerusalem, i Året 628. - Mikjalsmessa (den 
29de) er Minnedag fyre Kristendomsens Sigervinning og hever Namn av Texti um 
Engelen Michael og hans Strid med Draken. (Johannis Openberring 12, 7).
I Oktober. Britemessa den 7de, so kallad etter den heilage Birgitta av Sverike 
(død 1373), er litet kjend. - Vetternæterna (den 14de) gjera Inngangen til 
Vetters-Halvåret. - Jomfrudagen (den 21de) er nemnd etter ei gomol Segn um 
Kongsdottri Ursula, som med eit Fylge av elleve tusund Jomfruer hadde rømt fyre 
Heidningom ifrå Britland til Tydskland, der dei sidan vordo drepne av andre 
Heidningar. Simonsmessa (den 28de) var Minnedag etter tvo Apostlar, Simon og 
Judas (Thaddæus); på sume Stader heiter Dagen «Fyrebod», avdi at då er Snjoen 
ventande.
I November. Helgamessa (den lste) var ein Dag til Minne um alle heilage Menner 
og Kvende; difyre heiter det ogso Allhelgamessa (Allhelmøss). Marteinsmessa (den 
1lte) hever Namn av den heilage Martinus, Bisp av Tours i Frankrike, År 375 til 
400. - Klemetsmessa (den 23de) er nemnd etter Clemens, som var ein av dei fyrste 
Bispar i Rom og skal hava døytt som Martyr i Året 102. - Andresmessa (den 30te) 
er nemnd etter Apostelen Andreas.
I December. Barbrå-Døgri (den 4de) hava Namn av Jomfru Barbara den heilage, som 
var frå Nikomedia i Litle-Asia og leid Martyrdaude ved Året 236. - Nilsmessa 
(den 6te) er nemnd etter Nikolaus den heilage, Bisp av Myra i Litle-Asia (død 
343). - Lucie Dag (den 13de), nemnd etter den heilage Lucia av Syrakus, Martyr 
ved År 310. - Thomasmessa (den 21 de), kallad etter Apostelen Thomas, er næste 
Dagen ved Vettersolkverven og soleides den stuttaste Dag. Joladagen (den 25de) 
er den største av alle Helgar.
Detta er altsaman berre faste Minnedagar, som alltid fylgja same Dagatal og koma 
atter på same Tid i Året. Ymse andre Helgar ero derimot rørlege elder 
flytjande, med di dei inkje fylgja detta Dagatalet, men retta seg etter ein 
annan Skipnad. Påskadagen fell alltid på Sundagen etter den Fullmånen, som 
fylgjer næst etter Jamdøgri um Våren (21de Marts); han kann soleides koma anten 
i Marts, ifrå den 22de, elder i April, framtil den 25de. Og sidan er det mange 
andre Helgar, som retta seg etter Påsken; soleides er Igangssundag (Fastelavn) 
sjau Vikor fyre, og Kvitsundag sjau Vikor etter Påskadag; Skirtorsdag er næste 
Torsdagen fyre, Helgetorsdag er sette Torsdagen etter. Hertil kjem ogso det, at 
Vikotalet inkje kann fylgja jamt med Dagatalet, avdi at Året hever ein Dag (og 
Skotåri tvo Dagar) meir en 52 Vikor, og detta gjerer eit Framskot fyre kvart 
År, so at når det eine Året byrjar med ein Måndag, so byrjar det andre med 
ein Tysdag o. s. v. Dei Helgar, som alltid fella på ein Sundag elder annan 
Vikodag, kunna soleides inkje reknast etter det ålmennelege Dagatalet, med di 
at Vikotalet gjeng etter ei onnor Rekning.
Note:
(1) I det gamle Målet verda Formerna skilde soleides, at det Fallet, som er 
kallat Namnaformi (Nominativ), heiter «Vaka», men Eigeformi (Genitiv) og eit Par 
andra Former heita «Vöku» elder «Voko».


[Attende til bokhylla]


Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag, 1911-1912. Prenta i Læsebog for Folkeskolen og 
Folkehjemmet (ugd. af P.A. Jensen) 1863, III s. 326-330. Elektronisk utgåve 1997 
ved Jon Grepstad gjon@sn.no




Ivar Åsen
UM NAMNET OSLO.
I dei sidste Årom hava me einkvar Gongen seet det gamle Bynamnet Oslo umbrøytt 
til Åslo, og no sidst fingo me sjå det atter i «Illustreret Nyhedsblad» i eit 
Stykke frå Nicolaysen um dei sidste Utgravningar i «Åslo». Detta syntest oss 
vera ei uventande Avbrøyting i ein Ting, som me inkje trudde, der kunde verda 
nokot Tvilsmål um; og difyre tyktest me ogso hava ei sterk Tildriving til at 
leita etter, kvat Grunn det kunde hava.
I det frægdarlege Verket «Det norske Folks Historie» hever vår hedanfarne Prof. 
Munch sett fram ei Tydning av Namnet Oslo, som me fyrst må merka. På den 
Staden, der han talar um Grunnlaget til Byen Oslo under Harald Hardråde (B. 3, 
S. 201), hever han lagt til ein Merknad um, at Namnet skulde helder vera Åslo, 
at det i gamle Skrifter er lika so ofta stavat «Aslo» som Oslo, og i latinske 
Skrifter oftaste Asloia, og at Namnet må vera ein Samansetning av «Lo» (d. v. 
s.: ei låg Strand under ei Høgd eller Bergsida) med «Ås» (ein Bergrygg) og 
inkje med «Os» (eit Elvargap), som her inkje vilde vera høvelegt. Med det same 
slær han ogso på det, at Åslo kann fyrst hava voret Bygdarnamn eller gjeldande 
fyre eit heilt Herad lika eins som Foldlo (Follo), som då var det næste Herad 
på Sudsida.
Med all Vyrdnad fyre Minnet av den navnfræge Mannen, som hever leivt etter seg 
so rike Upplysningar um Landsens Forntid, kann eg då ikkje dylja ein Tanke um, 
at det her i detta Stykket må vera nokot som er forhastat, og at der vist er 
lagt for stor Vegt på den fråvikande Stavemåten i dei gamle Brevom. Eg 
tykjest ikkje finna det fullt avgjort, at Oslo skulde vera eit uhøvelegt Namn, 
og at Åslo skulde vera den eldste Form.
Um Namnet «Lo», som finst atter i so mange andre Gardsnamn, Lyt eg segja det 
same, som M. Arnesen hever sagt i hans litle Bok um «Norske Stedsnavne» 
(Fredrikshald 1865), at det vistnog må vera ei låg Strand, men at det just 
ikkje treng um at liggja under eit Berg eller Fjell. Det likjest nokot attpå 
det tydske Ordet Lo (Loh), som tyder Myrar eller myrlendte Engjar; men det 
synest altid vera Merke med det norske Lo, at det skal liggja tett ved Vatnet. 
Etter Tillægjet på dei Gardarne, som her heita Lo, synest Namnet rett fram 
tyda: ei Engsletta eller Flatmark, som ligg langs med Elv eller Vatn. Og etter 
denne Skapnaden vil Namnet høva godt til ein Gard eller ein Jordflekk, men ikkje 
til nokor større Vidd og soleides ikkje til nokot Herad eller Bygdarlag, utan 
soframt som Namnet er sett i Fleirtal, soleides som i «Loar» (= på Loom, Lom) i 
Gudbrandsdalen. Men når det no er sagt, at detta «Lo» skulde høva godt attåt 
ein Ås, og inkje til ein Os (Elvarkjeft), so er detta ein Ting, som eg slett 
ikkje kann skyna. Tvertimot må eg synast, at det inkje høver saman med nokon 
Ås; for det verd då altid eit Stykke imillom ein Ås og ei Lo, so dei ikkje 
rett kunna nå i Hop, utan i det Tilfellet, at der var ein gamal1 Gard, som 
heitte Ås, og so ei Lo, som låg under denne Garden og fekk Namn etter honom; 
men nokot slikt finna me her inkje nokot Teikn til. Derimot er der eit rett godt 
Samhøve imillom Os og Lo, og i Vissa her på Staden, der det endå er tvo Osar i 
Nærleiken; på Austersida er Osen av den litle Elvi under Eikeberg (Lo-Elvi), og 
eit litet Sprang vestanfyre er Osen av den store Åkers-Elvi, som renn ut i same 
Viki rett fram fyre Byen. Det synest difyre aldri verdt at gjera seg nokor 
større Studering på detta Namnet; det er greidt nog, når ein vil taka det 
beint fram og tyda Oslo som ei Lo som ligger ved Osen (eller Osarne). Og eg seer 
ikkje nokon Ting, som kunde vera til Hindring fyre at segja Oslo, lika so vel 
som Osmark, Osvoll, Osbakken og meir slikt.
Med den gamle Skrivemåten av Namnet er det vistnog so, at dei eldste Brevi hava 
lika so ofta «Aslo» som Oslo, som ein lettaste kann sjå i dei store 
Brevsamningom, som no ero prentade med Namn av Diplomatarium norvegicum. I ymse 
Samningar frå ei viss Tid (fram mot År 1300) finn eg endå oftare Aslo en 
Oslo. Men det er at merka, at den gamle Skrivemåten var ofta ustød, at mange av 
dei Brevom, som hava Aslo (Asloia), ero skrivne på Latin, og at mange av deim 
ero skrivne utanlands. Det er og at merka, at me finna Oslo lika tidlegt som 
Aslo (i nokre Brevsamningar endå tidlegare), og at Oslo finst atter so einkvar 
Gongen i all den Tid, då Aslo var so ofta brukat. Bisp Nikolas skreiv Oslo i 
Året 1224 (Dipl. 1, 6), lika eins Bisp Håkon i 1264 (D. 3, 9), BispAndres i 
1279 og 1286 (D. 2, 19. 23). Bisp Eyvind i 1300 (D. 2, 53) og Lagmannen Hauk 
Erlendson, som er velgjeten fyre si gode Skrift, i 1302 (D. 1, 86). Og so er det 
og at merka, at det er berre ei viss Tid frametter, at Aslo finst so ofta 
skrivet, og det er just i det Bilet, då so mange Brev vordo skrivne på Latin; 
det varer frametter til 1320 eller so umkring, men på den Tid sjå me ei stor 
Vending, med di at Aslo verdt sjeldsynt og kverver burt, men derimot Oslo fær 
fullt Yvertak og sidstpå verd einrådande. No er det vistnog so, at det er 
vandt at vita, kor denne Skilnaden kann vera uppkomen, og med fyrsta Augnasyni 
kunde ein ogso koma på den Tanken, at den eldste Form var Åslo, som sidan 
vende seg til Oslo. Men når ein so vil leggja Merke til ymse Tilhøve, som eg 
her i kortaste Måte hever umtalat, so synest denne Tydingi hava mindre Von fyre 
seg. Helder kann der då vera Grunn til at tenkja, at «Aslo» er berre ei 
sjølvtykkjeleg Vending, ein Sving, som var sett på Namnet i dei latinske 
Brevom, og som ymse skrivande Folk hava sidan teket etter og sjølve brukat utan 
nokon vidare Tanke um, kvat Grunn det kunde hava. Det finst fleire slike 
Avbrigde i dei latinske Skriftom, so som Bergæ fyre Bjørgvin (Bergvin), Albia 
fyre Elv (Gaut-Elvi), og andre, som ero endå sterkare, som Svecia (Svealand) og 
Dacia (Danmark). Og eit slikt Avbrigde kunde gjerna vera ei Påfinning av ein 
Brevskrivar, kann henda fyrst av ein Utlending; men når det eingong var 
uppsett, og eit Exempel soleides var gjevet, kunde det altid verda fleire, som 
toko etter, og endå trudde, at det var det rettaste. Me sjå Merke nog i vår 
eigi Tid, at ymse undarlege Avbrøyte kunna soleides koma upp, og at det just 
ikkje altid er det rettaste, som fær dei fleste Fylgjesmenner. Etter alt detta 
trur eg vist, at Oslo er det rette Namnet, og at Landsens Folk hava haldet det 
fyre det rette. Men um endå detta inkje var so fullvist, so synest då det vera 
vist, at der inkje er nokor Torv til, at me no i desse Dagar skulde byrja med ei 
ny Staving i det gamle Namnet. Munch sjølv synest aldri hava tenkt på nokot 
slikt, endå den Mannen ikkje var rædd fyre at slå på med nokot nytt, når han 
tykte, det turftest. Han berre klagar på det, at Namnet sidan vardt 
burtskutlat, med di at Kong Kristian IV i Året 1624 «hadde det uheppne 
Innfallet at umbyta det eldgamle ærverdige Namnet Oslo med det nye, 
sjølvuppfundne og halvbarbariske Namn Christiania». (Norske F. Historie, 6, 
646). Og detta er vel ogso den rettaste Synsmåten. Er det nokot her til at 
retta på, so må det vera i Bruket og inkje i sjølve Stavemåten. Me hava 
Gardsnamn i Hundradtal, som trenga til Umbot, av di dei ero forvanskade med 
Mistydning eller med ein undarleg Skrivemåte, so der altid er nog til at retta 
og brøyta på. Men med Namnet Oslo finna me ingen Trong til nokor Umbot.
Derimot er det ein Ting, som me helder skulde driva på, og det er at føra 
Namnet Oslo til større Æra, en som det no ei Tid hever havt. Me kunna ikkje 
annat en kveda med i den Utsegni av Munch, at Christiania er eit Namn, som fyre 
oss er «halvbarbarisk». Det er mødesamt fyre Ålmugen, med di det hever so 
framand Form, at det lett kann verda Mistak i sjølve Uttalen; difyre høyra me so 
ofta, at Folk segja «Kristian» (med Tonen på sidste Stavliden), eller 
«Kristians By», som er myket rettare. Det er ogso mødesamt fyre dei Folk, som 
skulo skriva det mange Gonger um Dagen: difyre sjå me ogso ymse undarlege 
Avkortningar (som Chra, Chria, X.ania), og soleides hava me her nokot av den 
same Plåga som med andre lange og leide Namn, som dei danske Kongar hava bundet 
på oss, som Christiansand, Christiansund, Frederikshald, Frederiksstad og 
fleire, som både ero til Møda fyre Folket, og som dertil ogso ero uduglege til 
Minne-Namn, av di det hever voret so mange Kongar, som heitte Kristian og 
Fredrik, at det ofta er vandt at vita, kven det var, som sette Namn på Staden. 
Med si latinske Form hever Namnet Christiania eit Skin av Studering og dertil 
ogso eit Skin av Heilagskap, då ein snaraste skulde tru, at det kom av Ordet 
Christianus (ein Kristen), og i det Tilfellet vilde det høva best til ei Nybygd 
i eit Land, som var fullt av Heidningar. Denne Lengdi og detta Skin av Studering 
gjerer ogso, at Namnet sjeldan kann verda brukat i Vers; og me få soleides 
inkje sjå det i nokon Song um Fedralandet, for der vil Oslo altid bjoda seg 
fram med si korte Form og sin historiske Verdleike. Og sidstpå er det ogso 
nokot blygslegt, at Hovudstaden i vårt Land skal hava eit latinsk Namn, medan 
derimot so mange andre Hovudstader hava uppehaldet dei stutte og nette Namni, 
som Folket sjølv hever gjevet deim i den uminnelege Forntidi. Eit slikt Uhøve 
måtte vel endå vera Råd til at retta på, og det kunde vel ogso vera betre 
Råd til det no en fyrr, med di at den gamle Byen (Oslo) no nyst er lagd saman 
med den nye, so der inkje lenger er det til at segja, at Oslo er eitt, og 
Christiania eit annat. Men slikt verd inkje gjort med det, at ein berre tenkjer, 
at det skulde vera gjort; det duger ikkje at segja, at det no er for seint, at 
det inkje nyttar, at det er umogelegt, og so frametter. Me hava Rett til at 
halda på våre gamle Namn, og Utlendingen kann inkje formeinka oss at nemna 
våre Byar, som me sjølve vilja, når me tala til vårt eiget Landsfolk. Vistnog 
er det so, at eit slikt Umskifte kann ikkje verda gjort i nokor Hast, og at det 
Namn, som no er i Bruk, i visse Tilhøve ogso må standa fyre Framtidi. Men ei 
god Vending kunde då altid verda gjord på den Måten, at Folk av eigi Drift 
vilde bruka det gamle Namnet i Brev og Bøker, i dagleg Tale, og i alle dei 
Tilfelle, då dei inkje ero nøydde til at bruka nokot annat. Det vilde gjera so 
myket, at Landsens Folk vordo kjende og vande med Namnet, so dei med Tidi inkje 
trengde um nokot annat Namn til daglegt Bruk og millom sine eigne Landsmenner; 
og når det var so langt komet, so var det vigtigaste vunnet, so at det andre 
kunde sidan laga seg sjølv, som det vilde.


[Attende til bokhylla]


Frå Ivar Åsen: Skrifter i samling. Kristiania og Kjøbenhavn: Gyldendalske 
Boghandel Nordisk Forlag, 1911-1912. Prenta anonymt i Dølen IV 1866 nr. 26. 
Elektronisk utgåve 1997 ved Jon Grepstad gjon@sn.no




Ivar Åsen
(Omsetjing)
DEN RAADVISE RIDDAREN DON QUIXOTE AV LA MANCHA
ETTER
MIGUEL DE CERVANTES SAAVEDRA
MADRID (SPANIA) 1605-1615
Eit stykke av Kapittelet XLII, andre Deildi - Råder som Don Quixote gav Sancho 
Panza, då han skulde ut og styra Øylandet med ymse andre velskynade Saker. 
Fyrst og fremst, Son min, skal du hava Age fyre Gud; for i hans Age er Visdom, 
og når du er vis kann du inkje lett gjera Mistak.
Dernæst skal du alltid hava fyre Augom kvat Mann du er, so at du lærer å kjenna 
deg sjølv; og det er den vandaste Kunnskap, som ein kann tenkja seg. Når du 
kjenner deg sjølv, so vil dermed fylgja, at du ikkje blæs deg upp som Frosken, 
då han vilde vera jamstor med Uksen. For um du so skulde gjera, vilde det koma 
ei Minning, som høvde som eit Par ljote Føter til den Påfugle-Sterten, som din 
Dårskap sprikte med; det var den Minningi, at du heve gjætt Griserne, då du 
var heime. - "Det er og sannt," svarade Sancho, "men det var då eg var liten 
Gut; sidan då eg vart stor var det Gjæser, Som eg gjætte, og ikkje Griser. Men 
det synest meg, at slikt ikkje gjerer nokot til Saki; for det er no ikkje alle 
Landsherrar, som era komne av Konungs-Ætt." - Sannt nog, sagde Don Quixote, men 
difyre skula ogso dei, som ikkje era komne av Hovdings-Ætt, lata den 
Ålvorsemdi, som høyrer til deira Embætte, vera samlagad med ein tekkjeleg 
Blidskap, som, når der er Klokskap med vil verja deim mot slike illskefulle 
Lastord, som inkje Stand vil sleppa fritt fyre. Haldt det fyre ei Æra, Sancho, 
at du er av lågt Stand, og aldri skal du blygjast ved å segja, at du er komen 
av Bønder; for når Folk sjå, at det ikkje harmar deg, so vil ingen freista å 
harma deg med det. Vyrd meir um å vera ein spakleg Snildarmann en ein 
storlåten Syndar. Uteljande mange era dei, som, uppkomne av lågt Stand, hava 
stiget til den største Høgdi i Presteskap og Hovdingskap; og på denne Sanningi 
kunde eg segja deg so mange Merke, at du vilde leidast av å lyda på.
Hugsa på, Sancho, at når du tek Dygdi til Fyremål og set all di Æra i dygduge 
Gjerningar, so tarv du ikkje ovundast på deim, som hava Fyrstar og Herrar til 
Forfeder; for Blodet kann ein erva, men Dygdi lyt ein sjølv søkja, og Dygdi heve 
med seg sjølv eit Verd, som Blodet inkje heve.>p> Sidan no detta er so voret, og 
det vel kunde henda, at nokre av dine Skyldingar vilde koma og lydast um deg, 
medan du er på Øyi di, so skal du ikkje forsmå deim elder gjera deim skjemde; 
helder skal du fagna deim vel og vera snild og gjestmild imot deim; for dermed 
tekkjest du Skaparen, som vil, at ingen skal vanvyrda hans Verk, og dermed 
fyller du det, som du er skyldig til det velskipade Frendskaps-Laget.
Um du tek Kona di heim til deg (og det er ikkje godt, at dei, som sitja fyre 
Landsstyret, skula vera lenge burte frå sine eigne Konor), so sjå til, at ho 
kann læra nokot og vitrast og venja seg av frå si medvaksne Vyrdløysa; for so 
myket som ein vitug Stvresmann kann draga saman, so myket kann ei uvitug Kona 
skjemma burt og spilla.
Um so er, at du verd Enkjemann (for det kann og henda), og du då med ditt 
Embætte kann finna deg ei Kona av høgre Stand, so tak ikkje ei slik, som skal 
tena deg som eit Agn og ei Fisketroda til å sanka Gåvor, som du ikkje sjølv 
lætst vita av. Eg segjer deg med Sanning, at alt det, som Kona til Domaren tek 
imot, det skal Mannen gjera Rekneskap fyre i den sidste Domen, og i Dauden skal 
han bøta firfeldt fyre dei Sumarne, som han ikkje gjorde Skil fyre, medan han 
livde.
Lat deg aldri leida av nokor Sjølvtykkjes-Log, um endå slikt plagar vera myket 
vyrdt hjå dei ukunnige, som tykkjast vera kloke.
Lat Fåtøkmanns Tåror finna meir Medhug hjå deg en Rikmanns Påstand, men då 
ikkje høgre Rett.
Freista på, at du kann finna Sanningi mot Rikmanns Lovnad og Gåvor og mot 
Fåtøkmanns Gråt og Bøner.
Når det kann vera Råd til nokor Beinka i Domen, so legg ikkje heile den 
strenge Lovtyngdi på Forbrjotaren; for den strenge Domaren vil ikkje få betre 
Lovord en den medlidande.
Um so hender, at du læt Retten halla til den eine Sida, so lat det ikkje vera 
fyre nokor Vegt av Gåvor, men helder fyre eit medlidande Hjarta.
Når det fell so til, at du skal døma i ei Sak fyre nokon av dine Uviner, so 
vend dine Tankar burt ifrå hans Motgjerder, og fest deim på Sanningi i Saki.
Lat ikkje din eigen Brådhug blinda deg i annan Manns Sak; for dei Mistak, som 
du derved kunde gjera, vilde som oftast vera ubøtande, og um det var Råd til å 
retta deim, so vilde det endå vera til Skade fyre di Tiltru og dertil og fyre 
dine Midlar.
Um nokor væn Kvinna kjem og bid deg um Rett, so vend Augo burt ifrå hennar 
Tåror, og Øyro ifrå hennar Sukkar, og skoda med god Ro på Hovudsaki i hennar 
Bønstad, soframt du ikkje vil, at ditt Skyn skal kvavna i hennar Gråt og din 
Godvilje i hennar Andvarp.
Den, som du skal refsa i Gjerning, skal du ikkje neisa med Ord; for den Pinsla, 
som fylgjer med Refsingi, er stor nog fyre den Uheppne utan nokot Tillag av 
vonde Ord.
Forbrjotaren, som kjem inn under din Domstol, skal du meta som ei uheppi 
Menneskja, som er falli under Vanskipnaden i vår veike Natur, og so vidt som 
det stend til deg og er utan Urett fyre Motparten, skal du visa deg linn og mild 
mot honom; for um endå alle Guds Eigenskapar era jamlike, so lyser og strålar 
då fyre vår Syn hans Miskunn meir enn hans Rettferd.
Um du no, Sancho, fylgjer desse Råder og Fyresetningar, so vil du hava lange 
Livedagar, og ditt Lovord skal vara endelaust; di Løn skal vera toppmælt, og di 
Sæla usegjeleg. Du skal gifta Borni dine etter din eigen Hug, og dei skula koma 
til Æra og Vyrdnad, og Borni deira lika eins. Sjølv skal du liva i Fred og hava 
Velsigning av Folket; og på ditt sidste Stig i Livet, skal Dauden finna deg i 
ein roleg og fullmogen Alder, og Borni til dine Barneborn skula leggja Augo dine 
atter med sine små og mjuka Hender. 


Tittelsida til Skrifter i samling
[Attende til bokhylla]


[Frå Ivar Åsen: Skrifter i samling - III. Kristiania og Kjøbenhavn: 
Gyldendalske Boghandel Nordisk Forlag 1912. Prenta i Den 17de Mai 28. mai 1901. 
Skal etter Åsen vera prenta i 1873.] Elektronisk utgåve 1997 ved Jon Grepstad 
gjon@sn.no




Ivar Åsen
ATTERFØRSLA.
INNLEIDING.
Det hever no i seinare Tider voret skrivet so myket um det norske Landsmålet, 
at ein vel kunde ottast fyre, at Folk ikkje vilde høyra nokot meir av det 
Slaget. Men med alt det, som er sagt og skrivet, synest eg endå, at der er 
ymist, som vantar, med di der ofta var lagt for myki Vegt på småe Ting og for 
liti Vegt på dei store. Og dertil med hever der nogo ofta komet ymse Avsnuingar 
og nye Vendingar i detta Målemnet, so at det vel kunde vera Torv til, at Saki 
eingong vart førd inn-atter på det rette og rimelege Grunnlag. Eg hever no fyrr 
skrivet myket um denne Saki; men so tyktest eg då alltid hava myket meir til å 
segja en det, som eg fekk Tilhøve til å skriva. Og difyre vilde eg no endå 
freista på å setja fram nokre Uppteikningar, som kunde tena til ei liti 
Rettleiding fyre ein elder annan, som vilde tenkja nokot meir på slike Ting. 
Vistnog kann det vel henda, at eg dermed stundom kjem til å taka uppatter 
nokot, som fyrr hever voret sagt; men då eg no alltid ser, at dei, som strida 
fyre ein annan Skynsmåte, driva det myket på den Måten, at dei idelege taka 
uppatter sine eigne Ord, so tykkjer eg, at det kann ikkje vera meir forbodet 
fyre den eine en fyre den andre. Elles er der no so mange Småting til å røda 
um, at eg helder Lyt sjå til å vera nokot stuttmælt og ikkje gjera altfor 
lange Utflog i Talen. Og då me so ofta verta brigslade med, at me berre skriva 
um Landsmålet i eit annat Mål, so etlar eg no denne Gongen å skriva i det 
same Målet, som her kjem under Umtale.


I. LANDSMAAL OG BOKMAAL.
Det er kunnugt nog, at det Tungemålet, som Størstedeilen av Ålmugen her i 
Landet brukar, ikkje er heilt det same som det Målet, som me bruka i Skrift og 
som Folket soleides fyrst må læra seg til å lesa og skriva. So er det og 
kunnugt, at det Målet, som høyrer Ålmugen til, er helder ikkje allstad likt, 
med di at det skil seg i ymse Ordskap elder Former, som hava Heimstad i den eine 
Landsbolken og ikkje i den andre. Detta er no slett ikkje nokot undarlegt elder 
uskaplegt; for me høyra då alltid, at der er same Skilnaden i andre Land og 
Rike, og helder ikkje kunde me annat venta i eit Land, som er so vidgjengt og 
tunnbygt som vårt Land. Men under all den Skilnad, som soleides kann syna seg, 
vil ein då med grannare Ettersyn kunna finna, at der er meir likt en ulikt, og 
at der i det heile er god Samstevja og Sameign både i Ordfylla og i Ordskap og 
i Grunnlaget i sjølve Bøygningi, so at me kunna ikkje annat en kalla det eit 
Mål fyre seg sjølv, jamskaplegt og jamverdugt med dei Mål, som gjelda i andre 
Land og Rike. Detta Målet er det som me hava kallat Landsmål. Det hever sitt 
Samhøve med ei Målform, som viser seg i gamle norske Skrifter og som me seinare 
skulo tala um.
Jamsides med detta ervelege Tungemålet hava me elles fenget eit Bokmål, som me 
jamt hava voret tilhaldne til å bruka i all vår Skrift og som me og ero vane 
til å høyra i Kyrkja og Thingstova og dertil jamnaste i Skulen og. Detta Målet 
er ikkje heimevakset her i Landet; det er det same, som me finna i danske Bøker 
og er innkomet hertil frå Danmark. Difyre er det no mest det same, um ei Bok er 
skrivi i Norig elder i Danmark, og den einaste Skilnad kann vera, at ein elder 
annan norsk Bokstilar hever brukat nokre fåe norske Ord, som ikkje ero 
gjengelege i Dansk; men detta hever no ikkje stort meir å tyda, en som når ein 
dansk Forfattar brukar ymse fyenske elder jydske Ord, når han skriv um Fyen 
elder Jylland. Og helder ikkje fell det alltid samhøvelegt å innføra norske Ord 
i den danske Skrift, av di at det danske Målet hever eit heilt annat Ljodlag, 
so at ei dansk Ordform stundom kann svara til tvo elder tri norske, til Exempel: 
Hede til Heid og Hite (i'), lede til leida og leita, Nød til Naud, Naut og Not 
(o'), 1øst til laust og løyst, blødt til blødt, bløytt og blautt, 1øbe til 1øypa 
og laupa o. s. v.
Då no detta Målet i lange Tider hever voret Bokmål her i Landet, so hava ymse 
Deilder av Landsens Folk teket det til Rettesnor fyre sin Tale og lagat sitt 
Umgangsmål nokorleides etter det. Detta hever no mest havt sitt Gjenge hjå 
Embættesfolk og hjå ymse Ætter elder Smålag, som stodo nokot utanfyre 
Ålmugen; og då det no er Byarne, som er jamnaste Heimstad fyre detta 
Målskapet, so kunna me snaraste kalla det eit Bymål. Då no detta Bymålet 
held seg nokot nær til Bokmålet, so hever det dermed fenget den Fyremunen, at 
det er nokot likt i alle Landsbolkar, um det endå hever berre eit litet 
Folketal imot den store Ålmugen i Landet. Og då det no alltid var haldet fyre 
å vera det rettaste Målskapet og var langt meir vyrdt en Ålmugemålet, so 
hever ogso ymse Ålmugefolk lempat seg etter det og vant seg til å bruka det i 
ymse Tilhøve, so som når dei skulde halda ein Tale til ei Folkesamning elder 
giva ei Åminning på ein rett høgtidleg Måte.
No vita me, at med alt det, som kann skilja, so hever då det norske Landsmålet 
ei stor Sameiga med Dansk, lika som det og på ei onnor Sida hever ei stor 
Sameiga med Svensk. Det er lett å sjå, at desse try Måli ero skylde og endå 
nærskylde til kvarandre. Der er ikkje slik Skilnad imillom deim som millom 
Svensk og Finsk i Finnland, elder Fransk og Flamsk i Flamland (Belgia), der det 
er tvau uskylde og reint ulike Mål, som møtast. Det er ei stor Mengd av Ord, 
som er heilt upp dei same i Norsk og Dansk, og endå Ordskapet og Bøygningslaget 
er nokot likt på både Sidor. Men so er det lika eins ei Mengd av Ord, som ero 
dei same i Norsk og Svensk, og i Bøygningi er der og so myket likt, at Formerna 
i våre best hævdade Bygdarmål ero myket dei same som dei svenske (til Ex. 
Fleirtal: dagar, stunder veckor). Nokot slikt kunde ein då ogso venta, når ein 
hugsar på, at Norig og Sverike liggja jamsides utan nokot Millomrom, medan 
Danmark derimot er skilt ifrå deim av eit stort Havstykke. Me, som ero uppalne 
med eit godt Bygdarmål, finna oss no jamnan so vel fegnade med det svenske 
Ordskapet, som so ofta er likt vårt eiget, til Exempel: åker, björk, eld, 
vatten, skugge, høg, låg, mjuk, djup, sjuk, svart; ropa, vaka, våga, sakna, 
sälja, tälja, vänja, värja, spörja, o. s. v. Slike Former kunde me sjølve hava 
Hug til å bruka både i Skrift og Tale, når me berre fingo Lov til det. Og då 
synest det oss vera undarlegt, at når Svenskarne bruka slike Ord, so er det 
rett og høvelegt, ja endå fint og fornæmt; men når me sjølve bruka deim, so 
skal det vera rangt og stygt og usømelegt. Det er mest so, som ein vilde 
innprenta oss, at me skulde standa på eit høgre Stig en Svenskarne, so at me 
ikkje kunde lata oss nøgja med slige bondske gamaldags Former.
Kor no allting er, so få me då alltid sjå, at både Dansk og Svensk ero 
vidkjende og velvyrde Bokmål, som kvart fyre seg hever eit stort og vyrdelegt 
Bokrike. Det Norske derimot hever inkje Bokrike, det hever berre nokre 
Folkevisor og andre Småstykke i ymse Bygdarmål. I dei sidste Årom er der 
vistnog og tilkomet nokre Småskrifter i eit meir ålmennelegt Landsmål; men 
detta munar no ikkje stort imot det, som andre Folk hava.


II. MINNE UM EIT ELDRE BOKMAAL.
Det vantar no elles ikkje på Merke til, at det eingong hever voret eit heilt 
annat Samhøve med Målet i desse Landom. Me finna Bøker, som ero skrivne fyre 
fem elder seks Hundrad År sidan, sume i Norig og sume på Island, men allesaman 
i eitt og same Mål med vel tilskapad Stil og med støde, regelfaste Former. Sume 
av deim hava leget ulesne og urørde det eine Hundradåret etter det andre og ero 
ikkje eingong komne på Prent fyrr en no i dei sidste Årom. Andre derimot, og 
serlege Kongesogorna, hava lenge voret kjende; men aldri nokot vidare 
etterspurde her i Landet, fyrr en etter at dei våro yversette på Dansk. På 
Island hever Folket derimot haldet på å lesa deim utan nokon Yversetnad, og 
dermed hever det då og fenget ei god Tilstyrkning i Vanen til å bruka sitt 
eiget gamle Mål.
I desse gamle Skrifter finna me då det Målet, som er det rette Grunnlaget fyre 
Tungemålet hjå Ålmugen her i Landet. So snart som me venja oss til den gamle 
Skrivemåten og berre lesa Ordi etter vår eigen Munntame, so finna me, at detta 
Målskapet hever myket likt med Bygdarmålet i mange Deilder av Landet; og um no 
Bygdarmåli elles hava nokon Skilnad i ymse Småting, so vil det då likafullt 
visa seg, at dei alle ganga ut frå det same Målet som serskilde Greiner av 
same Stuven. Og av samtidlege Uppteikningar til vår Landssoga få me då og ei 
Upplysning um, at detta Målet eingong stod trygt på sin eigen Grunn, jamsides 
med Svensk og Dansk, og at det var so vel tilskapat og so trottugt hævdat i 
skriftlege Verk, at det i seinare Tider hever vunnet seg myken Vyrdnad hjå 
målkunnuge Menner både innanlands og utanlands. Det hever vortet vyrdt som 
Mynster fyre Gamlemålet i «Norden», so at både Svenskar og Danskar hava kallat 
det «fornnordisk» elder «oldnordisk», likasom og dei tydske Målmenner kalla det 
«altnordisch» og vyrda det høgt som ei gild og gjæveleg Grein av dei samskylde 
«germanske» Målom. Men når no det norske Bondemålet hever so myket likt med 
detta gamle Bokmålet, so skulde ein vona, at det vel måtte hava nokot atter av 
dei gamle Dygder, so det ikkje endå var so reint burtkastande.
Målskapet elder Målformi er i dei gamle Skrifter allstad den same, so framt 
som dei ero frå same Tid. Um Kvardagsmålet derimot hever voret allstad likt, 
er nokot vandt å vita, snaraste skulde ein vona, at det i eit so tunnbygt Land 
måtte vera nokot ulikt; men dei gamle Skrifter visa ikkje Merke til nokot 
Bygdarmål, og iminsto ikkje til nokon Skilnad, som hever nokot stort å tyda. 
Ymse Merke til Skilnad i Målføret skulde ein snaraste venta å finna i dei 
mange Vitnebrev (elder Dokumenter), som no ero utgjevne i ei stor Samning under 
Namn av Diplomatarium norvegicum, og som jamnaste handla um Kaup og Skifte og 
Gåvor og andre dilike Avgjerder og Samgreidor imillom Folk i Bygdom. Slike Brev 
finnast no alt ifrå trettande og fjortande Århundradet, og dei hava då den 
Fyremunen, at dei alltid nemna Gardsnamn og Årstal, so at ein radt kann sjå, 
kvat Tid og Stad dei ero komne ifrå. Og då der no er slike Brev frå mest alle 
Deilder av Landet, so kunde det just her vera Von til å finna nokot ulikt i 
Målet; men i Grunnen so er der ofsa litet ulikt. Det einaste, som hever nokot 
større Vegt, er det, at nokre Brev hava Endingi «ar» elder «ur» i Staden fyre 
«r» (er), til Exempel: liggar og liggur fyre liggr (ligger). Elles er der no, 
som ventande kann vera, myket ustødt og ruglande i Skrivemåten (til Ex. tuft og 
tupt, heldr og hælder, vikor og vikur); men detta gjerer no ikkje nokot stort 
Avbrøyte. I sjølve Målet, so som i Ordskap og Ljodlag, er der so godt som ingen 
Skilnad; dei hava skrivet lika eins på Austlandet som på Vestlandet, og der er 
alt Likinde til, at Folk hava talat lika so godt Norsk i Oslo og Tunsberg som 
på Vossevangen. Fyrst nokot seinare, so som i femtande Århundrad, kjem der 
større Skilnad, med di at sume av Brevom bregda meir på Dansk, og stundom på 
Svensk og.
No kunde me aldri venta, at Kvardagsmålet hjå Ålmugen no i vår Tid skulde 
vera lika rikt og reint og stødt i Ordlaget som det gamle Bokmålet. Der er ymse 
gamle Ord, som no synast å vera avgløymde, og ymse andre, som berre hava haldet 
seg uppe i ein og annan Avkrok av Landet. Det kann stundom hava seg so, at Ordet 
gjekk av Bruk, av di at den Ting, som Ordet nemnde, var sjølv komen av Bruk; men 
det kann vel oftaste hava sin Grunn deri, at Folket aldri fekk sjå desse Ordi i 
Skrift og difyre ikkje fekk nokor Minning um deim. So kann det og vera mange 
slike Ord, som endå i gamle Dagar våro litet kjende; soleides dei mange 
prydelege Ord, som Skaldarne hadde brukat i sine snyrtelege og høgstillte Vers, 
og som vel ikkje hadde voret i nokot sedvanlegt Bruk hjå Ålmugen. - Og so som 
det hever gjenget med einskilde Ord, so hever det og gjenget med ymse Former 
elder Ordskap, og helst med dei sokallade Bøygningsformer, med di at sume av 
deim ero burtfallne (so som Personsformerna i Verbet), og ymse andre hava vortet 
myket skjeplade og utydelege, so som Eigefallet (Genitiv) i Namnordom, og 
Vonalaget (Konjunktiv) i Verbet. Elles er no detta nokot, som hever gjenget lika 
eins i andre Mål, der det helder ikkje no er so mange Bøygningsformer, som det 
fyrr hever voret.
I sjølve Ljodlaget (Lydsystemet) hever Ålmugemålet so god Samstevja med det 
gamle Bokmålet, at det mest berre er eit Par Avbrøyte, som her er verdt å 
nemna. Det eine er, at den gamle Medljoden p (th) hever her (som i Svensk og 
Dansk) gjenget yver til «t» i dei fleste Tilfelle, og til «d» i nokre fåe Ord. 
(Ex. takka, tekkja, ting; då, dei, denne). Det andre er, at «hv» som vidaste no 
heiter «kv» (Ex. kvass, kvit, kvila), og at «h» er jamnaste ljodlaust i hj (som 
hjelm, hjelpa); lika eins er det med hr, hl, hn; men detta er no so gamalt, at 
endå dei gamle norske Skrifter jamnaste berre hava r, 1, n fyre hr, hl, hn, so 
at det berre er Islendingarne, som hava haldet fast på den gamle Form. Men 
desse Avbrøyti ero no ikkje til nokot Hinder, utan i det Fall, at ein vil 
studera på Ordskylda elder Upphavet til Ordi (Etymologia); for då gjeld det um 
å vita, um «t» er det gamle t elder th, og um «kv» er gamalt kv elder hv. I det 
ålmenne Bruket hava desse Avbrøyti ingen Ting å tyda.
Til ei snøggare Umsyn av Samhøvet imillom nytt og gamalt kunna me her taka fram 
nokre av dei Merke, som visa Ålmugemålet atter til det gamle Bokmålet og 
derimot skilja det frå det danske:
1) Namnordi skilja seg i try Kyn, Hankyn, Hokyn og Utankyn. Til Ex. ein Dag, ei 
Vika, eit År.
2) Hankynsord og Hokynsord få serskild «Artikel» og Ending. Ex. Dagen, Stundi 
(sume Stader: Stunda).
3) Hokynsord med Endevokal få serskild Bøygning. Til Ex. Fleirtal: Vikor, 
Visor.
4) Til kvart Kyn svarar eit visst Samord (Pronomen): han, ho, og det. Ikkje 
nokot «den» utan som Påvisningsord (Demonstrativ).
5) Millom dei ålmennelege Ljodstavar (Vokalar) er tri upphavlege Tviljodar: au, 
ei, øy.
6) Endingar elder Endestavingar kunna hava try Slags Vokal, a, e (i), elder o 
(u), til Ex. i Fleirtal: Dagar, Stunder, Vikor.
7) Harde Medljodar (t, k, p) standa lika fullt etter Vokalen som fyre; til Ex. 
bita, taka, gripa.
8) Ord, som frå gamall Tid hadde «j» framfyre Endevokalen, hava det same endå, 
t. Ex. drysja, spyrja, velja, venja, temja.
9) Visse Slags Verba med Rotvokal a, å, o (jo) elder u (ju) få i Samtidsformi 
(Præsens) ein «Umljod», til Ex. held av halda, fer av fara, blæs av blåsa.
10) Endingi «st» (s) i Verbet er Merke på Atterverknad (Reflexiv) elder 
Samverknad, til Ex. skiljast (skilja seg), møtast, dragast osv. Derimot sjeldan 
elder aldri Merke fyre nokor «Lideform» (Passiv).
Nokre av desse Skilmerki ero då ikkje ålmennelege i heile Landet. Soleides er 
der Undantak elder Avbrøyte ved No. 3 i Bergens Stift, ved No. 5 i Øysterdalen 
og Guldalen, ved No. 6 på Austlandet, ved No. 7 på Agdesida (Mandalskanten), 
ved No. 9 på Austlandet.


III. UMBYTE I BOKMAALET.
No kann ein tenkja seg, at dersom alt hadde gjenget rett til, so hadde det gamle 
Målet endå voret Bokmål i Landet og dermed ogso Embættesmål i Kyrkja og 
Thing og Skule. Det kann vera, at det ikkje no vilde vera so reint og so 
fullkomet som i gamle Dagar; men det vilde då alltid hava stadet jamsides med 
Svensk og Dansk; og heile Ålmugen vilde dermed hava den rette Studning og 
Rettleiding fyre sitt Talebruk sovel til høgtidlege Møte som til Kvardags. Me 
kunna taka oss Merke på våre Frendar Islendingarne. Dei våro i fyrste Tid 
komne herifrå til Island og hadde ført Målet med seg herifrå. Dei hava alltid 
voret eit litet Folk og havt liti Magt; men dei hava alltid haldet fast på sitt 
gamle Mål og dyrkat og hævdat det både i Skrift og Tale. Dei våro trottuge 
til å taka Avskrifter av sine gamle Mynsterverk; og då Prentekunsten var komen 
i Gang, so nøytte dei Tilleidingi og gjorde Upplag til Prentestader i sitt eiget 
Land. Her hjå oss gjekk det lange Tider, då Bøker korkje våro skrivne elder 
prentade.
Her kann det vera nyttugt å minna seg um dei gamle Brevsamningarne, som me nyst 
fyrr hava talat um. I fyrste Tid ero alle Brevi skrivne i reint og stødt Mål, 
det same som i dei gamle norske Loger og andre Bøker frå eldre Tid. Kringum 
Året 1400 og frametter kjem der nokor Vending i det; der kjem ymse danske Brev 
imillom dei norske, og det viser seg, at der var mange danske Herrar i Landet. 
Men det viser seg og, at ymse norske Embættesmenner hava teket seg til å venda 
Målet og skriva nokot so nær lika eins som dei danske. Denne Tilsnuingi til 
Dansken vert då alt større og større ut igjenom det femtande Århundrad (elder 
Fjortanhundradtalet). Serlege norske Ord og Ordlag verta alltid færre, og 
derimot kjem der eit Fylgje av framande (det vil segja unordiske, og mest 
nedertydske) Ord, til Exempel: blifva, skee, behalda, behøfva, betala, bevisa, 
forlika, forsamla, forstanda; sodan, ækte, beskedelig, friheit, rettugheit, 
meinugheit, og meir slikt. Sidstpå er då ogso Ljodlaget og Ordskapet tiljamnat 
etter Dansken, og utimot Reformationen (kringum År 1530) er Brevi so godt som 
alle på dansk. Etter den Tid er Dansken einveldug i Landet.
Det er elles ikkje mange Skrifter, som giva nokor Upplysning um Målbruket på 
desse Tider; men denne Vendingi i Brevstilen kann alt vera nog til å visa, kor 
det hever gjenget. Då Landet var sambundet med Danmark, og Regjeringi hadde 
fenget sitt Sæte der, so hava Hovdingarne her i Landet teket til å bruka same 
Mål som dei danske i si Skrift, og sidan hava dei mindre Embættesmenner smått 
um senn vant seg til det same. Dermed var då ein ny Sedvane komen i Gang; det 
gamle Bokmålet vart avgløymt, og dei norske Bøker frå eldre Tider vart 
liggjande i Vanrøkt og ikkje lenger etterspurde. Då det no leid so langt, at 
prentade Bøker kom i Bruk, so var dei nye Bøkerna prentade i Danmark og 
allesaman i det danske Bokmål. Det var sidstpå berre Ålmugen, som hekk fast 
ved det gamle Målet i sin daglege Tale; men Ålmugen var altfor vankunnug til 
å skyna sin eigen Rett og krevja Vyrdnad fyre Retten sin. Det var vel endå 
Størsteparten, som ikkje eingong kunde lesa elder hava nokot Skyn på Skrift. Og 
um der endå var ymse Ålmugefolk, som skynade, at det gjekk ein galen Veg, so 
hadde dei ikkje nokor Magt til å gjera nokot ved det. Dei hadde tapt sine rette 
Talsmenner og laut finna seg i, at Herrarne fekk stella med Målet, som dei 
vilde.
Framande Målkjennarar hava undrat seg myket på, at det skulde ganga soleides 
til med eit Mål, som var so gildt og gjævelegt, at alle, som kjende det, måtte 
setja stor Pris på det. Dei hava voret vane til å setja dette «gamalnordiske» 
jamsides med angelsaksisk og gamalsaksisk, med gamalhøgtydsk og gotisk, og i dei 
gamle Skrifter i detta Målet tyktest dei hava funnet ein Skatt, som hadde eit 
overslege stort Verd. Difyre syntest det deim vera undarlegt og illt å høyra, 
at detta Målet no skulde vera avlagt og vanvyrdt i sitt eiget Heimland. Her 
hjå oss hever det no og voret ein og annan, som syntest, at det var nokot leidt 
og blygslegt med detta Målbytet, og so hava dei då jamnaste viljat segja, at 
det var berre den danske Regjeringi, som hadde Skuldi fyre det. Men detta er vel 
ikkje helder alt so rett. Den danske Regjeringi gjorde so, som ein kunde venta, 
so lenge som det alltid var likt til, at Nordmennerne ikkje hadde nokot stort 
imot eit slikt Umbyte. Og difyre kunde ein vel snarare skulda på dei norske 
Embættesmenner elder på deim, som i desse Tider hadde voret Formenner fyre 
Folket, at dei hadde voret altfor etterlåtande, og likasæle og formyket hugade 
til å gjera seg tekkjelege fyre den framande Regjeringi.


IV. FYLGJOR AV UMBYTET.
At eit slikt Målskifte måtte føra mangt med seg, som ikkje var alt so 
heppelegt, er nokot, som ein lett kann tenkja seg til. Fyre det fyrste kunna me 
nemna, at myket godt Arbeid, som fyrr var gjort, vart dermed burtkastat. Der 
hadde voret ei Tid, då skynsame Landsmenner hadde fenget Hug til bokleg Lærdom 
og tillagt seg den Upplysning og Kunnskap, som Tidi gav Tilleiding til; dei 
hadde dertil med tamt seg upp til å skriva sitt eiget Mål både i høgre og 
lågare Stil, som me kunna sjå so mange gode Prøvor på, millom annat i ei Bok, 
som er kallad Kongsspegel (Konungs Skuggsjå). KlosterMenner og Prestar hadde 
teket seg til å yversetja gudelege Bøker frå Latin; andre hadde yversett ymse 
Diktingar og Riddarsogor frå Gamalfransk til Trøyskapslesnad fyre Folk på 
Herregardom og i sjølve Kongsgarden. Og i slike Tiltak hadde dei alltid voret 
annsame til å visa Målet fram i sin fagraste Skapnad med høvelege Ordlag og 
med Velklang og Vænleike i Stilen. Hadde no alt gjenget fram, som det stemnde 
til, so vilde detta vera eit godt Grunnlag til eit heimelegt Bokrike, som sidan 
kunde auka seg med Årom og alltid stiga fram til større Fullkomenskap, so at 
vårt Land kunde standa jamhøgt med dei andre. Men so, som det no skeivade seg 
til, so var alt detta Arbeidet spillt.
Dernæst er no det å merka, at det nye Målet måtte verta nokot framandt fyre 
Ålmugen og føra mangt med seg, som Folket ikkje kunde skyna. Detta var no og ei 
Uheppa; men so få me då ikkje leggja for myki Vegt på den Ting. For eit 
Bokmål, som skal gjelda fyre eit heilt Land, vil alltid hava med seg eit og 
annat, som ikkje alle skyna, og endå eit ervelegt Mål vil med den skriftlege 
Dyrkning smått um senn rika seg til med ymse Ordlag, som fåkunnuge Folk ikkje 
hava nokot klårt Skyn på. Og so få me hugsa på det, som fyrr er sagt, at 
Norsk og Dansk ero nokot nærskylde, so det er då ikkje alle Ord, som turva 
Tolkning; det leidaste er, at der er so mange framande (serlege tydske) Ord, som 
so etter kvart ero innkomne i alle Upplysningsbøker og endå i sjølve 
Barnelærdomen. Men so hava då Prestar og andre Lærarar strævat med å tyda og 
uppklåra slike framande Ordlag' so at Folket med Tidi kunde venjast til deim og 
dermed få nokor Innsyn i dei vigtugaste Deilder av Lærdomen. Det, som ein mest 
kann anka på, er det, at alle desse Lærarar skulde med denne Uppklåringi berre 
styrkja eit annat Lands Mål og ikkje Heimlandsmålet. Og det harmelegaste er, 
at detta innførde Målet skulde alltid no vera framstellt som det einaste rette, 
og at eit vankunnugt Folk, som ikkje sjølv kunde skyna sin eigen Rett, skulde 
dermed få ein falsk Tanke um det Målet, som det hadde ervt etter Forfedrom. 
Det var den store Uretten imot Landsens Folk.
At der no kunde vera ymist nytt i det nye Bokmålet, var elles ikkje den verste 
Uheppa; langt verre var det, at der vantade so myket av det gamle, som Folket 
var vant til å høyra. Som me sjå i dei gamle Skrifter, var der ei stor Mengd 
av gode gamle Ord, som ved detta Målskiftet hava vortet utestengde, so dei 
sidan ikkje hava synt seg i Skrift. Det, som no stod atter som endå gjeldande i 
skriftlegt Bruk, var berre dei Ordi, som frå gamle Tider hadde voret dei same i 
Dansk som i Norsk. Men no høvde det ofta so til, at um Ordet endå var det same, 
so hadde det då ikkje same Skap i det eine Målet som i det andre, og i slike 
Tilfelle var det då avgjort, at Ordet skulde alltid hava den danske Form. Detta 
var teket so strengt, at endå norske Gardsnamn og Landskapsnamn ofta våro 
tilskapade etter det nye Målet, som til Ex. Ø (Rødø, Egerø, Kragerø), Ør 
(Vigøren, Brattøren), Steen (Udsteen, Hvidsteen), Gård (Østgård, Ødegård), Bo 
(Sparbo, Selbo) og dilikt. Med alt detta vardt no Bokmålet som ein serleg 
Eigedom fyre eit litet Lag av Folk, som anten våro framande elder hadde gjort 
seg framande og som ikkje vilde hava nokot Samlag med Landsens Ålmuge. Og so 
måtte det då med Tidi verta ei ålmenneleg Tru, at slike Ord, som berre våro 
norske og ikkje annat, skulde berre vera Skrap og og Avrak, som ikkje dugde til 
nokor Velsemd. Og lika eins var det med slike Ordskap og Endingar, som ikkje 
høvde til Dansken; dei Bygdarmåli, som hadde mange slike Former, våro haldne 
som forfuskade og utskjemde; dei som hadde minst av det gamle, våro vyrde som 
dei beste, og den eine Bygdi log åt den andre til største Moro fyre dei 
framande, som just gjorde Narr av deim alle i Hop.
I slik Framstemna kunde der no aldri skapa seg nokon landshøveleg Talekunst 
soleides som i andre Land. Når ein Ålmugemann skulde halda ein Tale til ei 
Folkesamning, so vart det jamnaste berre i eit Bymål, som var mest det same som 
Dansk; og dei, som talade lettføraste, var dei, som våro uppvaksne med Bymål 
og som aldri hadde lært nokot Bygdarmål. Hadde no det gamle Bokmålet voret 
betre kjent imillom Landsens Folk, so vilde Folket deri hava funnet ei 
Mynsterform, som alle Bygdarmåli kunde stydja seg til; og den beste Talaren 
vilde då vera den, som heldt seg mest til det gamle. Og ein slik Talekunst 
vilde då vera eit godt Merke på, at Folket i Landet var eit Folkeslag, som 
høyrde til Landet frå gamle Tider, elder med andre Ord, at det var ein einskild 
Landslyd (Nation) med si eigi ervelege Landslydska. Det er då Tungemålet, som 
elles er det tryggaste Merket på Folkeslaget. Eit Folkeslag kann vel merkia seg 
ut frå andre ved Flagg og Fanor, ved Riksvåpen og Skjoldemerke; men alt detta 
er då berre som eit Bumerke elder ei Utanpåskrift, medan derimot Målet er 
nokot, som viser inn i sjølve Hugen og Tankelaget hjå eit Folkeslag. «Målet er 
Såli i Landslyden, det er Landslyden sjølv,» segjer ein hollandsk Målmann. Men 
når no ein Landslyd aldri fær nokor Greida på, kvat som er hans rette Mål, og 
han so alltid fær høyra, at det Målet, som Forfederne hadde, er uduglegt og 
ubrukande, so kann det snart skeiva so til, at han ikkje hever nokot annat Mål 
en det, som han låner av andre Folk. Og då er det rette Folkemerket 
burtkastat.
Og so er det tilsidst å merka, at når ein Landslyd ikkje hever Skrift elder 
Bøker fyre seg sjølv og ikkje visar seg fyre andre Folk med nokot Arbeid i 
Skrift elder Tale i sitt eiget Mål, so er det Von til, at han lett vil vera 
avgløymd og aldri påhugsad imillom dei Folk, som hava Bokmål og Bokrike etter 
eigen Tilskapnad. Um han endå kann hava eit godt Mål frå gamall Tid, so vil 
det ikkje hjelpa, so lenge som andre Folk ikkje vita nokot av det elder sjå 
nokot Merke til det. Detta hava me no her hjå oss eit godt Exempel på. Som 
kunnugt er, hever Målkunnskapen i seinare Tider gjort overslege store Framstig, 
med di at lærde Menner på ymse Stader, og fyrst og fremst i Tydskland, hava 
drivet so trottugt på å røkja etter, kvar alle Ord ero komne ifrå, og kor 
mange Mål det er, som hava eit visst Ord, og korleides Ordet hever skapat seg 
til i kvart Mål. Soleides hava dei då i sine Ordbøker mange Samanstellingar av 
dei «germaniske» Målom, det er Tydsk og Engelsk, Hollandsk og Nordisk; og i 
denne Uppstellingi viser det seg då alltid, at det gamle «nordiske» 
(Gamlemålet vårt) hever ein høg Rang imillom dei samskylde Målom; men nokot 
nyare Mål i vårt Land hever ikkje komet til Umtale. Når dei framande 
Målmenner skulde nemna dei nordiske Ordformer, so hadde dei berre tri Former 
til å setja upp; det var 1) Islandsk (elder Gamallnordisk), 2) Svensk og 3) 
Dansk. Vårt Folk hever soleides ikkje komet til å vera med; det hever stadet 
utanfyre; det hever (som dei segja) «glimrat ved sitt Fråvære». Vistnog hava no 
me, Landsfolk, alltid den Trøysti, at me under Namnet Islandsk (elder 
Gamallnordisk) jamt og stødt finna slike Ordformer, som me kunna so godt 
kjennast ved, til Exempel: auga, braut, laup, eik, reip, heim, fet, skot, kol, 
mold, vatn, botn, sumar; auka, leika, leita, skaka, reka, sopa, søkja, byggja, 
selja, telja, temja, dynja, stynja o. s. v. Og i slike Tilfelle må me då 
alltid tenkja, at detta er beint fram vårt eiget Mål. Men me vilja då so 
gjerna, at ogso andre Folk skulde vita, at detta er vårt Mål. Og difyre kunna 
me ikkje finna oss rett fullnøgde med slike Uppstellingar som desse fylgjande:

 Tydsk    G. Nord.  Svensk    Dansk
 habicht, haukr,    høk,      høg,
 mark,    mergr,    märg,     marv,
 masche,  möskve,   maska,    maske.
 mehl,    mjöl,     mjøl,     meel,
 milch,   mjolk,    mjølk,    melk,
 nosz,    naut,     nøt,      nød.
Her tykkja me alltid, at der vantar nokot; der kunde gjerna standa ei norsk Form 
jamsides ved, og me hadde ingen Grunn til å blygjast fyre det. (1) Men dei 
framande Målmenner hadde ikkje seet nokot Bokmål herifrå; dei hadde berre 
høyrt so ymist um, at det gamle Målet vårt var daudt og burtfallet, so det 
berre stod atter nokre skarvelege Restar elder Leivningar i inste Avkrokom av 
Landet, der Folket endå livde i gamall Villmannskap.


V. SPURSMAAL UM RAADBOT.
No kann det vera so rimelegt å spyrja, um der ikkje skulde vera nokor Råd til 
Umbot i denne Saki elder um der aldri er Von til nokor Uppreisning. No er det 
fulla mange nog, som dertil vilja svara, at detta er no eingong umogelegt; det 
er gjort, som gjort er, og ingi Råd til å gjera det upp-atter; og so er det 
då ikkje nokot til å trega på helder; her er ikkje Torv til nokor 
Uppreisning; me hjelpa oss godt med det, som me hava. - Ja, dersom me hadde Lov 
til å gløyma ymse vigtuge Ting, so kunde me no so i Tankeløysa segja, at det er 
alt godt nog, som det er; skulde me berre tenkja på Kappstræv i Matvegen, so 
kunde det no vera det same med Målet, anten me lærde oss Dansk elder Plattydsk 
elder Engelsk. Der er ingi Tvil um, at Landet vilde standa lika godt, at Gras og 
Korn vilde veksa lika viljugt, at Kyrna vilde mjølka lika godt, at Fisken vilde 
siga åt Landet lika tidlege, og at Embættesfolk vilde få sine Årspengar lika 
fullt. I ymse Tilhøve kunna me endå hjelpa oss betr med eit framandt Mål en 
med vårt eiget, og i Samkvæme med Utlendingar greida me oss best, når me skapa 
oss til som Utlendingar. Men der er no den Ting til å hugsa på, at ein skulde 
ikkje vyrda andre Landsfolk so høgt, at ein dermed gløymde å gjera Rett imot 
sitt eiget Folk. Det skulde vel ikkje vera usømelegt, um me kunde visa nokon 
Tilhug til Vyrdnad fyre våre Erveminne og våre Ættarmerke og fyre den 
Kjærleiken til desse Erveminne, som syner seg i sjølve Målet hjå Landsens 
Folk. Det kunde vera hyggjelegt å tenkja nokot på den Ting og. Var det ikkje 
klokt, so var det då alltid fagert.
Som det no alltid er so, at dei store Riki ero meir vyrde en dei småe, so verta 
og dei Måli mest vyrde, som hava dei største Folketal fyre seg. Dei småe 
Folkeslagi vilja difyre alltid vera lokkade til å slå seg saman med eit annat 
Folk, so dei dermed kunde få større Magt. Um der er fleire Folkeslag i same 
Riket, so vil då Riksstyringi helst, at der skal vera berre eit Bokmål i Riket 
og ikkje fleire. Upplysningsmenner og Diktarar, som skriva Bøker fyre Folket, 
vilja gjerna hava ein stor Lesarflokk; dei tykkja, at det er modlaust å skriva 
berre fyre ein liten armodsleg Hop, og at dei kunde hava so myket større Frægd 
og Æra, um dei fekk bruka eit Mål med eit større Folketal. Og so er det no 
mange og, som halda det fyre ei Uheppa, at der skal vera so mange Tungemål til 
å mødast med, og som difyre berre ynskja, at dei små Målriki skulde leggja 
seg inn under eit større, so at det berre vart nokre fåe store Bokmål, slike 
som Tydsk og Engelsk elder Fransk. Ja, der hever endå voret Tale um å setja 
upp eit nytt Mål fyre heile Mannheimen, eit «Pasilingva» elder «Volapyk», som 
dei kalla det. Detta kann no vera ein vonlaus Freistnad; men i ymse Småting 
tykkjast me då sjå ei Framstemna, som gjeng mest ut på det same; me sjå so 
ofta, at når Folk vil setja Namn på ei ny Innreiding elder ein ny Kunst, so 
dikta dei upp eit Namn, som er reint framandt fyre so godt som alle Folkeslag, 
og so vilja dei, at alle Folk skulo taka og bruka det same Namnet og aldri 
tenkja på nokot annat Ord. Fyre eit grunnrikt og grunnfast Bokmål er no ikkje 
slike Nyskapningar til nokon Skade, men fyre eit veikt og viklande Mål er det 
verre, og helst hjå eit Folk, som vyrder litet um gamall Sedvane og derimot 
alltid er næmt og viljugt til å taka imot og apa etter alt det, som dei store 
Folk hava funnet på.
Der er no alltid einkvar, som vil segja, at vårt Folk er for litet til å hava 
nokot Bokmål fyre seg sjølv. Men her hever då voret eit rett vyrdelegt Bokmål 
i Landet eingong fyrr, då her nog ikkje var so mange lesande og skrivande, som 
det no er. Ein kann og stundom høyra slike Ord, som at eit Bokmål, som var 
grunnlagt på vårt Bondemål, vilde føra Folket bakleides beint innetter i den 
verste Villmannskapen og stengja oss ute frå den ålmennelege Upplysning og 
Vitsemd. Men no hever då Sverike eit Mål fyre seg sjølv, grunnlagt på det 
Målet, som Landsfolket brukar, og likavel stend det jamhøgt med andre Land i 
Upplysning og Vitsemd. Og lika eins Holland, som helder ikkje er nokon stor 
Landslyd men likafullt skal hava rett god Råd på Bøker i allskyns Lærdom og 
Vitendskap. Og kvat skulo me segja um det litle Island med dei sjautti Tusund 
Ibuar? Det vesle Folket hever alltid haldet fast på sitt gamle Bokmål, men det 
hever ikkje dermed stengt seg ute frå Upplysningi; tvertimot hever det jamnan 
havt gilde Bokmenner, som hava skrivet fyre sitt eiget Folk og yversett gode 
Upplysningsbøker frå andre Mål lika upp til dei græske og romerske Diktarar, 
so at der skal vera munarleg Kunnskap hjå Ålmugen og ei god Boksamning i kvar 
Manns Hus. Det stod nylege i eit Blad, at Islendingarne våro komne myket til 
atters ved sitt Påhald på gamalt Mål og Stell; men detta var no vel ikkje alt 
so pålitande. Eit Land, som ligg einslegt som ein Holm uti Havet og som ikkje 
kann hava Åkerbruk og ikkje eingong hever Skog til å byggja Skip av, og som 
dertil og hever lenge stadet under framandt Herredøme, kann hava Orsaker nog til 
Vanmagt, um ein ikkje skuldar på Tilhengsla ved det gamle Målet. Og so er der 
no ein Ting, som me just her skulde leggja Merke til, og det er, at di mindre 
Folketal eit Mål hever fyre seg, di kjærare vil Målet vera fyre Folket, med di 
at det då er lika klårt og tydelegt og tilgjengelegt fyre alle, både småe og 
store; medan derimot dei store vilja sanka i seg so ofsalege myket, som berre 
dei lærdaste og klokaste kunna hava Gagn av, men som Ålmugen aldri vil kunna 
skyna.

Note:
(1) Her få me no likavel nemna, at der er då iminsto ein av dei tydske 
Målmenner (og ein av dei gildaste og) som steller dei norske Ordi upp jamsides 
med dei andre. Det er Professor R. Hildebrand, som er ein av deim, som arbeida 
på å fullføra den store tydske Ordboki, som Brøderne Grimm hadde gjort Upplag 
til. I dei Deilder av Ordboki, som han hever fullverkat, standa dei tydske Ordi 
i alle Tilhøve samanstellte med dei nordiske, og ikkje berre med dei svenske og 
danske, men ogso med dei norske (etter den norske Ordboki). So til Exempel under 
Bokstav K i tydsk Kohle, G. N. og Norsk Kol, Svensk Kol, Dansk Kul. - Tydsk Kuh, 
G. N. Kyr (Ku), N. Ku, Kyr. Sv. Ko. D. Ko. - Tydsk Kupfer, Norsk, Isl. og G. N. 
Kopar, Sv. Koppar, D. Kobber. - Her finna me då endelege ei Uppstelling, som me 
kunna vera fullnøgde med; og me skulde då berre ynskja å få sjå det same 
frå fleire Målmenner. 



[Attende til bokhylla]


Frå Skrifter i Samling III, Kristiania og Kjøbenhavn: Gyldendalske Boghandel 
Nordisk Forlag, 1911-12. Først prenta i Den 17de Mai 1904, nr. 111, 113, 115, 
118. Elektronisk utgåve 1997 ved Jon Grepstad gjon@sn.no




Ivar Åsen
Norsk målbunad 
[Manuskriptet til Norsk målbunad vart funne i papira etter Åsen. I 
manuskriptet er orda ordna etter emne. Sigurd Kolsrud stod bak utgjevinga på Det 
Norske Samlaget i 1925. ]
I. Land.
(Land, Grunn. Marker. Landslag, etc.)
1. Land.
a) samfengt. - Berg. Bygd. Dal. Fastland. Fjell. Grunn. Heim. Holm. Jord. Land. 
Landjord. Lende. Mark. Nes. Rike. Skage. Strand. Uppland. Vidåtta. Øy. Øyland. 
- Verd(i).
b) serlege. - Austland. Nordland. Vestland etc. - Utland. Norig. Sverike. 
Danmark. Holland. Engelland.
c) etter Bunad. - Buland. Bygdarlag. Fødebygd, Fødeland. Grannbygd, - lag, land. 
Grend. Grendarlag. Heimbygd, -land. Nybygd. Storbygd. Umkverv. Øydeland, -mark.
d) etter Tillægje. - Avbygd. Avdal. Bergland. Fjellbygd. Fjordbygd. Havland. 
Høgland. Innland. Jadar. Lågland. Midland. Sjoland, -bygd. Tverdal, - fjord. 
Utbygd.
e) etter Lag. - Aldeland. Baleland. Berrsnøyda. Farlende. Fiskeland. Forland. 
Frostland. Grasland. Grjonbygd. Høyland. Kornbygd, -land. Markland. Matland. 
Myrlende. Skogbygd, -land. Uland. Vålende.
2. Landsbolk.
Åttung. Bolk. Bygd, -arlag. Dalføre, -lægje. Fjord. Fjordung. Fylke. Gardelag. 
Gjeld. Grend. Herad. Koll. Kring, -el. Kverve. Legd. Leite. Lende. Repp. Rike. 
Rota. Skipreida. Sokn. Strok. Tinglag. Umkverv. - Landskap? Eign. Hovudsokn. 
Kongerike. Kyrkjesokn. Vald. Bidlag. Småstykke. - Bot. Duk. Flekk. Geire. 
Glenna. Jadar. Kile. Krinsel. Kvarv. Kvisl. Lykkja. One. Rast. Rime. Ruta. Ryft. 
Strimel. Svarv. Teig. Tridjung. Vang. Von. 
3. Grunn.
a) samf: - Aur. Aurhella. Bakke. Berg, -grunn, lende. Berrfjell. Berrsnøyda. 
Bjørga. Botn. Brok. Bæd? Digsenda. Dike. Dile. Djupe. Dov, Dove. Dya. Dyngja. 
Elta (Eldstad). Eng. Evja. Fen. Fjøra. Flå. Flota. Flædd. Gald (Gadd). Gardfar, 
-rot, støde. Glenna. Glopmark, -urd. Gormyr. Grande. Grasbotn, -svord. Grunn. 
Grunne, -ing. Grynna. Grøde. Hall. Hella. Hjell. Hol. Jamna. Jord. Jørve. Kamp. 
Kjøl. Koppmol. Krå. Kvam. Kviksenda. Land. Lege (a). Leira. Lofturd. Lyngmark, 
-rot. Lægje. Mark. Mel. Mo. Mol, f. Mold. Molgrunn. Mosebotn, -mark. Myr. Møra. 
Pall. Rabb. Rad, n. Rime. Rinde. Riv. Rjod. Rye. Salta. Sand, -grunn, mo. Sate 
(Sete). Sike. Skalle. Skarv, n. Skjer. Skjerurd. Skjerv. Skogland, -løysa. Skor. 
Skrabb. Slad. Sloka. Snaudberg, - fjell. Snøyda. Stede (Stedje). Stein, -grunn, 
humul, lende. Støde. Svad. Svadberg. Svoda. Tele. To, f. Torva. Trod. Trokk. 
Tuft. Urd. Uryde. Val. Vallmark. Veisa. Vidarløysa. Voll. Vor. Øyr. - Tillende. 
Ulende. 
b) i Vatn. - Åfar. Ål. Botn. Djupål, -reina. Dyebotn. Egg, f. Evjebotn. 
Flag(?). Flåbotn, -grynna. Gorbotn. Grunning. Grynna. Havbrun, -sbotn. Klakk. 
Leira. Ljosbotn. Marald. Marbakke. Mardyna. Molbakke. Molbrot, -reina. 
Mærrein(?). Mørbakke. Riv. Sandbotn. Skalle. Sliebotn. Svadbotn. Tangfjøra. 
Tarebotn, -stål. Utgrynna. Vatsfar. Veita. 
c) Skjer. - Bleikja(?). Bode. Drange. Fall. Fallgard. Fles. Flud. Flæda (Fløda). 
Havskjer. Løynbode, -fall. Riv. Ræda. Skjer, -gard. Slode(?). Stabbe. Tange. 
Øyrartange. 
M: Brot (i Elv). Ford(?). Vad. Val. Vodul (Vaul).
4. Leite.
a) samf - Augleite. Bolk. Drol. Flekk. Gjegne. Grunn. Heimrast. Kring. Leite. 
Mune(?). Ring. Rømd. Skeid. Stad. Stelle. Strekkja. Stroka. Støde. Svarv. 
Syning. Toler. Umkverv. 
M: Mannheim. Storheim. Verd(i). - Himmelleite.
b) serl. - Åslag, -mark, røme. Bakkelag. Bergsida, -slad. Byske. Dal. Dalsida, 
-slad. Dokk. Drag. Døld. Eid. Einang. Firne? Fitjar. Fjell, -sida. Flå (Flån). 
Flot(a). Flott. Fly. Flæa, Flædd. Glenna. Grøde. Hall. Heid. Hjell. Hol. Hole. 
Holt. Hom. Innkvelv. Jamna. Kime. Kjerr. Kjerre. Kjos. Kneik. Kop. Krå. Krike. 
Kval? Kvam. Kvelv (Kvæv). Kvarv. Kvisl. Køyta. Laut. Lein. Lid. Liddrag. Lo(?). 
Lund. Lægd. Mel. Mo. Mork. Myr. Pall. Plita. Rabb. Rape. Ris. Rjod, Rjota. Rust. 
Sate. Seil. Skarv. Skog, -lid, mo, røme. Skor. Slade (Slane). Sletta. Slor. 
Snidberg. Snære. Stede, m. Strand. Svad. Tele. To. Tveit (Grastveit). Tverdal 
etc. Urd, Urddrag. Vang. Vatsdrag. Vida. Voll. Øyr.
c) mot Vatnet (Strand). - Andnes. Åfjøra. Åstede. Bale. Bard. Bradd. Elvfjøra, 
-stede, stød. Flodmål. Forlende(?). Fyra. Grande. Havstrand. Hop. Kvisl. 
Ladberg. Landstig, -tøkje. Leira. Mol. Nekk. Nes. Nesodd. Næring. Odd. Os. 
(Pynt). Rurberg. Skage. Snage, Snav. Stad, n. Strand. Stød. Tange. Tangrand. 
Utnes. Utskage. Valk(?). Vor. Øyartange. Øyrartange.
5. Høgder.
Aksl. Åbraut. Ås. Ås-egg, lag, møne. Bakke. Bale. Benk. Berg, -knatt, sida, 
snev. Bratta. Braut. Brekka. Brot. Brun. Egg, f. Fjell. Fjellbrun, -gard, lag, 
mån, rist, rygg. Fjelltele, -tind, topp. Flog, -berg, fjell. Hamar. Haug. 
Hause. Heid. Hjell. Hogn. Hole. Holt. Horg. Horn. Hott. Hov. Hovda, n. Hovde. 
Huk. Hump. Hø? Høgd (Hædd). Høgfjell, -land. Kamb, Kamp. Kjøl. Kleiv. Klepp. 
Klett. Klubb. Knabb. Knatt. Knaus. Knippa. Knoll, Knolte. Knut. Koll. Kult. Kuv. 
Lege, m. Leite. Lid. Mule. Myling. Nakk. Natt (m.). Naus. Nev. Nipa. Nobb. 
Nolte. Nos. Nuk. Nup. Nut. Pall. (Pynt). Rabb. Randberg. Rande. Ribbe. Rid. 
Rime. Rinde. Ris. Rist. Rjuv. Rolt. Rust. Rygg. Sate. Skage. Skut. Stabbe. 
Stall. Stapp. Støyt. Tind. Tipp. Topp. Tubba. Tuv. Tuva. Tverberg. Ufs. Ufslag. 
Vigga(?). Vite. Vor. Vorda (Vol).
6. Dypter.
Ådjuv. Ål. Bauk. Bergklypa, -skora, skorta. Dal. Dalføre, -lægje, slad. Dile. 
Djup, -ål. Djupe, -ing. Djuv. Dokk. Dolp. Drog. Dump. Dypt. Døld (Dæld). 
Elvarfar. Fall. Fjellskard. Fonnstøde. For, f. Geila. Gil, n. Gjota (Gjøtt). 
Gloppa. Glova. Glup. Glyvra. Gløypa. Gorhol. Grofs. Grop, -a. Grov. Grubba. 
Grumma. Grupla. Gruva. Gryvle. Grøypa. Hellar. Hol. Hola. Holdyvle. Hyl. 
Ilestøde. Jokk. Jordhola. Kjos. Klove. Kluft. Klypa. Kold. Koldjup. Kop, Kopa. 
Kulp. Kvæla. Køyla. Laut. Lægd, Lægje. Meit. Råk. Renna. Seila (Sel?). Skard. 
Skor. Skora. Skorta. Slakke. Slegd. Sloka. Sløkja. Staup. Stoppa. Strupe. Stup 
(Fossestup). Sukka. Svekk. Søkk. Søkkja. Søyla. Tjørnstøde. Trollgryta. 
Vatsdrag, -far, hola. Veita. veta. Votustøde.
Adj. - djup. djuvutt. dokkutt. flågrunn. groputt. hyljutt. ilendt. kvavt. 
Ianggrunn. låg. Iøkjutt. nærdjup. seilutt. sidlendt. stauputt. tverdjup.
7. Marker.
a) Utmark. - Audn. Ålmenning. Ålmerke. Beite. Beiteland, -mark. Brend. Brok, 
f. Bugang. Buhage, -mark, rekster. Dal (Sæterdal). Fjellbeite, -mark, slætte. 
Geitehage. Gjota. Glenna. Graskjos, -laut, lende, mark, vaks. Grode. Grøde. 
Hage. Haglende. Hamnegang, Hamning. Haustbeite. Heideslått. Heimehage. 
Heimrast, -sæter. Hestvang. Høybol, jord, land. Kjøl. Kvivoll. Langås, -heid, 
støl. Laut. Lid. Lo(?). Lon. Løde-eng, -slått. Mark. Markeslætte. Mjøstøl(?). 
Mo. Mork. Nesja. One. Rape. Rast. Rekster. Rjod. Ryft. Saudebeite. Selsbø. 
Skogarkime, -rime, rive. Skor. Skridemark. Slått, -a. Slåttelaut, -mark, teig. 
Slætte. Smalemark. Snøyda. Stede (Finnstede). Støl. Stølsvoll. Sæter. Sæterbol, 
-kvi, mark, vang. Tele. Trod. Tødemark. Uteng. Uthage, -loner, mark, rast. 
Utslått. Vang. Vårbeite, -hage, støl, sæter. Vidåtta. Voll. Øydemark. 
b) Bømark. - Atterlega. Åker. Åkerflekk, -kjelva, land. Åkerreina, skøyt, 
spott, teig. Brenna. Brennflekk. Brote. Broteland. Budvoll. Bø, -mark. Duk. Døl. 
Eign. Eng. Enge. Englende, -slætte. Fit. Fiteng. Flot. Fold(?). Fraudeng. Gard. 
Gjerda. Gjerde (Gjore). Hage. Håbeite. Heimemark, -slætte, teig. Hævd. Innlegg. 
Jord. Jordveg, -vidd. Kalvhage. Kjelva. Kornbol. Kornbygd, jord. Kos, f. Kru. 
Kvi. Kvi-eng, gard, mæle. Leigebol, -mål. Losig. Loteig. Lykkja. Nybrot, lenda, 
mark. Reit. Risfall. Rothogg. Rudning. Rudsla. Såhæve? Seng. Sik, f. Sjølvtada. 
Skrinna. Slåtteteig. Spott (Jordspott). Svida. Svideland. Tadsig. Tåg, n. 
Teig, -lag. Teppa. Tjukkeng. Trad. Træde, Trøde. Tunka. Tunteig. Tøda. Tødemark. 
Vålfall. Voll. Von. Ækra. Ækremark. 
M: Aldegard, -hage. Apallgard. Eplehage. Erterhage. Hampevelta. Humlehage. 
Kålhage. Næpereit, -trøde. Rabbereit. Rugbrote, -væle. etc.
8. Landslag.
Buland. Farlende. Jordkynd, -lag, merke, slag. Landslag. Lende. Mark. Tillende. 
Tillægje.
Avsøla. Åslende, -mark, røme. Bakkelende. Baksøla. Be~temark. Berglende, -mark. 
Berrsnøyda. Bratta. Bumark. Djuplende. Dokkemark. 
Fjellmark, -røme. Flatlende. Forsøla. Grasmark. Grunnlende. Haglende. Høglende. 
Jamna. Kjørrmark. Låglende. Låmyr. Leirjord. Lyngmark. Moland. Moldmyr. 
Mosemark, -myr. Myrmark. Rabbemark. Rålende, -mark. Romlende. Sandfjord. Skarv. 
Skogland, -røme. Skrapmark. Skrinna. Slettlende. Snøyda. Steingrunn. Svadmark. 
Tjørnemark. Torvmyr. Tronglende. Tunka. Turrlende. Ukjøme. Ukvidde(?). Ulende. 
Umark. Underlenda. Urdmark. Yryde. Vallmark. Vålende. Våtlende. Vidarløysa. 
Øydeland, -mark.
Adj. a) i Utsyn. - åslendt. åsutt. bakkutt. bårutt. bergkjend. berglendt, 
rik. bergutt. berr. berrsnæv(?). berrsynt, -tevlen. blautlendt. brattlendt. 
brekkutt. brotutt. dalutt. djuvutt. dokkutt. dolputt. dumputt. fjellkjend, 
-lend, voren. fjellutt. flatlendt. flålendt. gårutt. gilutt. glennutt. 
groputt. hallendt. hamrutt. haugutt. heidsleg. hengjelendt. hjellendt. holtutt. 
holutt. humputt. høgfjellat, -lendt. jamn. kjørrutt. kleivutt. klundrutt. 
kneikutt. knultrutt. krofsen. krunglutt. lågfjellat. Iåglendt. Iettbær. 
moselendt. myrlendt. nesutt. rabbutt. rindutt. romfjellat, -lendt. seilutt. 
sidlendt. skallutt. skardutt. skoglendt. slettlendt. småfjellat, -grynt. snaud. 
steinfengd, -kjend, lend. steinutt. storfjellat. storgrytt. storsteinutt. 
tindutt. trongfjellat, -lendt. turrfengd, -lend. ujamn. urdutt. uslett. 
vidsveimt. vikutt. øyrutt.
b) i Grunn. - aurlendt. aurutt. blautlendt. daudmyld. diglendt. dikjutt. dilutt. 
dimmyld. djuplendt. dyutt. fenutt. grunnlendt. hardlendt. hyljutt. klæklendt. 
Iausmyld. leirutt. løkjutt. mager. melutt. moldrik. myld. mørutt. rålendt. 
sandlendt. senden. skjerlendt. skrinn, -lendt. smågrynt, -steinutt. storgrytt. 
svartmyld. søylutt. tjørnutt. turrlendt, -myldt. vatskjend. våtfengd, -lend. 
c) i Tillægje. - attkolvd. austhall, -vend. avsølt. baksølt. fonnhætt (- hæv). 
frostfri, -hard, hætt, næm. hardsokt. innkvævd. kringfløytt. kvavt. Iandfast. 
nordvend. skridhætt. snohard. sollaus. solrik. sølt. umfløytt. vederhard, -skå. 
vestvend. vindhardt, -skått. 
d) til Vokster. - årvand. årviss. bolkutt. fraudig. frævsam? frøy? grasgod, 
-kjend, rik. grorlaus. grorsam. høygod. korngod, -rik. Iodmyken, -rik. 
Iyngvaksen. mosebunden. runnutt. rustutt. seinlendt. skinnæm. skogvaksen, -laus, 
rik. skrinn. snarlendt. snim. ufræv? vårbråd, -fengd, fim, grødd, kjømd, næm, 
skjot. voksterrik. vokstersam. 
e) til Vinneskap. - annvinn, drivande. flyteleg. folkefræg. hardbeitt, - sløg. 
harken. Iausbeitt. lettlendt, -sløg, vunnen. Iunneleg. mannfræg (-frek). 
meinlendt. romlendt, -sløg. seinsløg. snarsløg, -vinn. tronglendt, - sløg. 
tunglendt, -pløgd. tungvinn (-vunnen). ulendt.
M: fraudfrek. tadfrek.
9. Føre.
(Landslag etter Veder og Årstid) Avberra. Avdrift. Avrang(?). Åbrot. Berra, 
Berva. Blåbrede. Blåis, støda. Blindhålke, -is, svell. Blote. Brede. 
Brotføre. Fjelltøyr. Flekkesnjo. Fonn. Frose. Før(d). Føre. Førefall. Gjø(?). 
Glop. Grop. Hardang; Hardføre. Hålka. Hålke. Hela. Him. Hjårn. (Kjådn). 
Hurkleføre. Is. Isbrede, -føre, hella, lega. Jordskrida. Jøkulføre. Jørve. Kjøv. 
Kjøvsvell. Klake. Kovsvell. Krakeføre. Kramfonn, -snjo. Kremma. Lettang. 
Løypeføre. Meinføre. Meinis. Mjellsnjo. Mjøll. Oresvall. Oring. Ovanfall. 
Rakleføre. Renneføre. Rim. Ros. Rota. Skare, føre. Skarka. Skavl. Skidføre. 
Skjelføre. Skjerpa. Skreid. Skrida. Skridlaup. Skugg. Sledeføre. Snidklake. Snjo 
(Beltesnjo, Kne-, Legg-, Okle-, Skosnjo). Snjobrede, -fån, folga, fonn, føre, 
him, krav, løysa, løysing. Snjo-nåm, rid, rota, skavl, skrida, æka. - Spæk 
(Speik?). Stein-ros, rota, skrida, sleipa, snerke. Stolpeføre. Svell (Svall). 
Svor. Tå(a). Tåkka. Tele. Telebotn, -grop, skot, skreid. Trugføre. Tøyr. 
Uføre. Uppskot, -støding. Vatsskrida (-fonn). Vårbløyta. Vetterføre. Vor. Æka. 
Øyring.
M: Isbrune. Svellbrune. - Alvedans.
Adj. - avberr. bergsvadt. blotutt. farande (mannfarande). fennt. fonnutt. før. 
førleg. galdtrakkad. gangande. glamren. hallmeitt(?). hardfør. harkall. hål. 
hålkutt. helutt. isfarande, -før, laupen, næm. isutt. jordsvadt. jøklutt. kjøvd 
(uppkjøvd). klakad. krakad. køyrande. Iettfør. ruklutt. sifennt. skakall. 
skavlutt. skranglutt. snjofast, -heil, laus. snjomyken. spækt. stauputt. 
stopputt. svaden. svellutt. svikhål. tåcn, tånad. telad. telefri. tid, tiden. 
tild. tungfør. tøyad. ulendt. underhål. vegfast, -laus. vadande. vokutt.
Verbum. - berkast. blota. dapa. drevna. fana. fenna. flekka. frjosa. førast. 
glopa. gropa. hålkast. hela. hima. klaka. krava. kremmast. lava. ravla (røvla). 
rima. skjerkna. spækja (speikja). stinka. svadna. svella. svila. tåna. tela. 
tidna. tøya. vatnast (vaslast). øyra. 
[Attende til bokhylla]


[Frå Ivar Åsen: Norsk målbunad. Samanstilling av norske ord etter umgrip og 
tyding. Oslo: Det Norske Samlaget 1925 ] Elektronisk utgåve 1997 ved Jon 
Grepstad gjon@sn.no






Åsmund Olavsson Vinje
Husvære i Kristiania
(1865)
Kristiania aukar på alle kantar. Der du nokre fåe år sidan såg åker og eng 
og berghausar og aur og yre, der ser du no hus og utlagde gatur og byrjan til 
ein by. Er det sant, at byar og då mest hovudstadar ero tummestokken for eit 
land, so må Kristiania godt og greidt visa, at landet vårt er fort framvaksit 
i desse seinare år. Og er det likeins sant, som det er sagt, at eit mål nytt 
uppdyrkad jord på landet snart visar seg i eit nytt hus i den næste byen, so 
kunna me av Kristiania sjå, at her i dei siste år må vera mange mål 
uppbrotne og grunngravne landet ikring.
Underlegt er det, kvat det kann koma seg av, at dei fleste byar under desse 
luftstrok hava sine beste hus i vest og sine verste hus i aust. So er det og i 
Kristiania. Armare folk fara elles til alle utkantar og bu der i småe pyntelege 
hus so godt dei kunna. Det er heller ikki greidt for slike folk å leiga seg eit 
folkelegt hus inne i tykke byen. Me kunna vita dette berre av det, at grunnen 
der er so dyr.
Det er ikki for småfolk og fatikfornæme, men berre for store å bu på slik ein 
dyr grunn. Derfor fara og folk til utkantarne, der prisen minkar av, ettersom du 
kjem lenger og lenger ut. Og so gjerer no dette og sitt til det, at der må vera 
bygt av stein ut til ein uppdregen ring frå midten. Dei fara då, til dei koma 
ut ikring denne steinringen. Dei fara frå stein- eller murheimen til treheimen. 
Det er for eldens skuld, at byen slikt er avgrensad i ein steinheim og ein 
treheim.
Dagsverkarar og andre arbeidsfolk fara jamvel utum treheimen til jordheimen, der 
mange bu liksom i jordkjellarar. Dette er mest på austkanten og då mest no på 
ein stad som heiter Kampen. Det er på mange måtar ein villmansby det enno, 
endå der finst sume fine hus imillom. Der verdt snart ein folkeleg treheim der 
og, og so kjem då jordheimen eller kjellarheimen til å draga seg endå lenger 
burt.
Mange av desse jordbuar ut i kjellarheimen ero tidt gode sjølvstendige folk, som 
heller vilja bu som moldvarpen i holet sitt en leiga seg inn i eit trongt rom 
saman med mange andre. Dei ganga den lange vegen til arbeidet sitt, eller dei 
mura og timbra på alle dei nye hus derikring, og so koma dei då heimatter um 
kvelden til kjellaren sin med den matbiten til sine, som dei hava tent um dagen. 
Då eg eingong foor derikring og såg etter, fann eg ein av desse jordbuar, som 
eg syntest var ein sann mønstermann i sitt slag; vel var han skapt, og klok såg 
han ut, og forstandigt lagde han sine ord. Det var ingen mann av herkemugen, for 
alt det han budde som reven i hola si og var tilsmurd med leir og søyle, so du 
knapt kunde sjå, anten sko og klæde våro holutte eller heile. Denne leira her 
er verre en vondta, sagde han, då han grov av seg sjølv med eit grev, og såg, 
at eg hadde store tunge klumpar på føterne mine, og glatt og gleid som eg 
skulde stiga på såpe. "Her er ikki steinsett her, skulde eg tru", lagde han 
smilande til.
"Å her kjem snart den tid", sagde eg; "men må eg sjå inn i huset ditt?" "Hm, 
det er skam å syna slikteit hus, men eg hev selt det no". "Det er større skam 
å liva på andre", svarade eg; og dermed gingo me fram inn med den bytta med 
utslegne botnen, som stod upp til skorsteinspipe frå jordtaket der inn i 
bakken.
Der var ein slags vegg på nedsida liksom på ein annan jordkjellare, og dyrri 
var ikki so reint laus og full av sprekkir endå. Du måtte luta deg for å koma 
inn, men du turvte då ikki reint krabba heller. På høgre sida var eit litet 
glugg med glas i, og der hekk ein liten raudvoren klut ned etter glasruta liksom 
til gardine. Der var murvegg på ein måte inni, og upp i den eine krå ein 
eldstad med klæde til turking yver, med kaffekjetilen på glodom, og småborn 
ikring vermande seg på fotom.
Fotespennet til sengi var inn imot eldstaden, so der måtte kunna vera varmt 
der. Rya eller det grove teppe til yverbreidsle var hengd framfyre sengeromet, 
so eg berre ned mot sengestokken fekk glytta og sjå inn i sengi. Det var klent 
til sengklæde, var det; men det var då alltid klæde og ikki reint berre boset 
som i eit annat bøle. Der stod ei liti kiste framfyre sengi, det var den einaste 
husbunaden eg såg, og ned i denne måtte vel matstellet liggja. So stod der ei 
øks og eit grev og ein spade, og so låg der sagbord på steinar til benkir 
langs den stutte murveggen.
Kona stod ned med bekken og tvo; ho såg sterk og god ut. Borni vende seg frå 
gruva og sågo med kloke eldfulde augo mot meg; friske og sterke våro dei med 
blom på kinn. Eg lyfte på hatten til helsning åt veslegjenta, som såg ut til 
å kunna verda ei dros, og åt smågutarne, som eingong kunna koma til å sitja 
til doms yver meg sjølv og styra land og rike; for der var magt og merg og eld 
og glod i deim.
Alle desse dyrehus og dyreleger, sosom: hide for bjørnen, gren for ulven, letter 
for grisen, bøle for mus o. s. v., alle desse dyreheimar ero då likvel dårlege 
hus mot den verste mannaheimen. Mannen er meir framtenkt en nokon annan skapnad, 
liksom han og er betre og klokare på alle vis. Alle desse mannahatarar, dei 
kjenna likso litet til dyr som til mann, når dei segja, at mennesket er det 
største uting, som til er.
[Attende til bokhylla]




[Frå Lesebok i det norske folkemål for høgre skular ved Arne Garborg og Ivar 
Mortenson. Kristiania 1885. Bilete: Litografi av A. Weger etter eit fotografi 
frå 1868.] Elektronisk utgåve 1996 ved Jon Grepstad gjon@sn.no






Henrik Krohn
Yver skardet
(Frå Sogn)
(1868)
Etter kvart som me komo frametter Kaldedalen, vardt han meir og meir 
forvitneleg: blågrøne joklar valt ut yver både bergtrømer, frå storbreden på 
høgre sida og frå ein mindre brede på vinstre. Sidstpå gingo me i berre snjo, 
som fylde heile dalsbotnen. Dalen var her so trong, at det var avsølt til langt 
upp å nørdre fjellsida, og ei skjerande kaldsno stod det imot oss.
Men då me so komo uppihøgste skardet, gløymde me snart vås og møda. Der låg 
framfyre oss heile den tronge Suphellebreden på høgre sida, med dei alpeformade 
Fjerlandsfjelli og bygdi og fjorden lengst ute, med det store snjokravet kringum 
på alle kantar, med digre fjell stigande uppor liksom ryggen elder hovudet av 
symjande udyr, og altsaman i det mest glitrande ljos av ettermiddagssoli.
Etter at me hadde snutt oss i tunn fleire vendor og set oss mette på den 
kostelege landskapen, leitade me oss ein væn kvilestad i ei liti saftgrøn og 
logn skor på vinstre fjellsida. Her i det fraudige fjellgraset var det fulla 
godt å kvila attpå den mødesame gonga i snjo og kaldsno.
Me kunde ikkje sjå langt fram fyre oss, korleides breden var skapt, men fyrste 
stykket var ikkje ovbratt, og difyre lagde han Eirik, vegvisaren vår, i vegen, 
springande, med di han vilde taka tilsprang til å skrida nedetter breden, so 
som han hadde voret van å gjera på sine tidlegare ferder. Me andre lagde oss 
til å gjera so som han, og me hadde alt sprunget nokre stig, huande lik andre 
smågutar, då me fingo sjå honom Eirik midt i floget sitt med eitt kasta seg 
attlenges, snu segliksom katten i skinnet og triva seg tak med hender og føter 
so godt han kunde i snjoen. Me stadnade so snøgt, som me våro gode til, medan 
Eirik, som heppelege nog hadde fenget stadga seg i framskotet, kom kravlande 
uppetter på alle fjore det snøggaste han vann, med otten målad i kvart 
andlitsdrag. "Detta var Gud å takka, at det ikkje gjekk verre", sagde han, då 
han hadde nått upp til oss, "so bratt heve breden aldri voret i mi tid".
Då me komo utpå, fingo me sjå, at det bar so stupende bratt ned her, at ein 
fulla laut vera fjellvan til ikkje å svimra, når ein såg fram. Du skal vita, 
at alt det me hadde stiget upp i dei tvo dagarne, det gjekk no ned her med ein 
gong; for Suphelledalføret, som var nedunder, er godt som flatt herifrå breden 
og til fjorden. Det er no vel meir en 2000 fot upp i skardet, og um ikkje breden 
var, vilde her visst i alle tilfelle vera uframkjømt. "Me få freista etter 
vinstre tromen innåt fjellveggen", meinte Eirik. Han so i fyrevegen og me 
baketter meir krjupande en gangande. Millom breden og fjellveggen var det som 
vanlegt eit opet rom. Men det var ei undarleg framferd, kann du tru. Me gingo 
på lag som sotaren i skorsteinen, med vinstre fot og hand i berget og høgre i 
breden, som me luto støyta hol i fyre kvart stig. Hadde ikkje dette romet voret, 
som soli hadde brædt millom breden og fjellveggen, so hadde det voret umogelegt 
å koma fram. Det var kalde tak, som me luto taka med høgre handi, men elles 
leitade det so hardt på, at sveiten flaumade, for soli skein då beint i 
skardet, og ikkje var det nokor kvild i å standa still helder. Endeleg kom me 
ned etter lang møda. Og då smakade det hardla godt å få sitja hernede og 
kvila seg på ein stor stein, som låg upp å breden.
Me sat just der breden frå skardet flyt isaman med Vetlebreden, som kjem 
veltande som ei storknad elv ovan or eit skard frå Storbreden. Vetlebreden er 
ikkje med dei største utflaumingar frå Jostedalsbreden, men han er hardla 
forvitneleg å sitja innmed, både av di han i seg sjølv er so bratt og høg og 
vill, og av di landslaget kringum heile denne tronge dalsbotnen er so merkelegt. 
Det er fulla møda verdt å ferdast, når ein kann sjå slikt. Fyrst er det no 
det undarlege, forrivne skardet fylt med kvite snjobreden, der me komo ifrå; so 
er det dei stupbratte, høge og kvasstindutte fjelli på både sidor, med 
blåbredar veltande ut or kvart skard øvst i, men med saftgrøne skorer nedetter, 
der fine, småe bjørker med kvitnævrutte leggjer hava fest rot og luta seg med 
si blakrande kruna utyver svarte fjellveggen; so er det dei småe leikande 
bekkjer, som hanga lik sylvband på ei breid bringa; so er det den fossande 
elvi, som kjem bullande fram undan breden; so er det dei store sandhaugar og 
steinrøyser (morainer), som den framveltande isen hev skotet ut og lagt ifrå 
seg nedetter dalamidet. Ja altsaman er fulla vel lagat til å gjera deg 
bisnefus, so du heve heilt ilt fyre å risa upp og slita deg laus frå slik 
storvoren fagerleike.
Um einkvar av deim, som lesa detta, skulde vilja gjera denne ferdi, som er vel 
verd umaken, då vil eg råda honom til å hava tog med seg. Med ein god førar, 
god fjellstav og tog kann den, som er nokorlunde fotfim, hugheil leggja i vegen. 
Serlege kunde tog koma til nyttes her nedst på breden, for det er ikkje so 
sjeldan, at det her og kvar berre ligg ei tunn skinna med snjo yver store hol og 
sprungor, som vatnet heve holat ut. Eg talad seinare med ein kjenning, som hadde 
voret stygt nog ute hernede. Han kjende, best som han gjekk, at det liksom gav 
seg under føterne hans, og det var nett so myket han hadde fenget skvetta åt 
sida, då det brast, og snjo rapad ned, der han just hadde stadet augnablinken 
fyreåt. Då han bøygde seg ut yver tromen og skulde skoda ned i sprunga, var 
det so djupt, at han ingen botn såg. Når ein skulde vera so uheppen å fara 
ned i slike sprungor, vilde det mest vera vonlaust å berga livet. Dei fleste 
vilde vel ikkje vera so hepne å møta eit feste i flugti, so som den 
Nordfjordingen, som nokre år sidan midt upp å Jostedalsbreden foor ned i 
avdjupet, då han skulde ganga yver frå Jostedalen og til Stryn. Han var so 
framifrå heppen å koma sitjande på ei liti smal spong, som stod ut frå 
isveggen ned i sprunga, ikkje lenger nede, en at felagen hans kunde ropa ned til 
honom og få svar atter, at han var med liv og sat nog so godt. Han kunde 
likavel ikkje sjå honom, langt mindre hjelpa honom upp atter utan toggreidor, 
og der laut armingen verda sitjande den dagen og natti med, medan felagen hans 
laut fara frå honom og til bygdar etter hjelp. Det var ikke fjelgt herbyrge må 
tru. Han hadde fulla nistebumba på ryggen, men han sat so naudt, at det var 
livhætta med å røyva seg. Men hunger er hardt sverd i heil mage, helst når 
matburet ikkje er ei halv aln frå munnen, og sidstpå tok svolten honom so, at 
han laut freista med å få bumba av ryggen. Det gjekk vel, og då likade han 
seg endå ikkje so illa, der han sat med nistebumba i fanget sitt. Han åt både 
godt og jamt, men han hadde no ikkje annat livja seg upp med i sitt einvære må 
vita. Han tykte likavel det var ei fagna stund, då han dagen etter høyrde 
mannamål uppyver hovudet sitt, og då læste han atter bumba si, batt so det 
nedsekte toget um livet, og upp i dagen kom han lika heil og uskadd som han foor 
ned, berre med den skilnad, at nista var flutt frå ryggen og ned i magen hans. 
Men slike uheppor kann ein hytta seg fyre, når ein gjeng fleire i lag med tog 
um livet, for um den eine då fer igjenom, so held dei andre atter, og det vil 
ikkje vera ovtungt fyre deim å gjera detta helder, med di ein alltid vil hava 
tromen å triva seg i, so at ein ikkje fell ned med si heile tyngd; men difyre 
må toget mannamillom ogso helst vera nokorlunde strakt.


Tittelsida til "Ei liti ferd frå Sogndal til Fjerland" (1868)
[Attende til bokhylla]


[Frå Lesebok i det norske folkemål for høgre skular ved Arne Garborg og Ivar 
Mortenson. Kristiania , 1885.]
Foto frå Norsk allkunnebok, Oslo: Fonna Forlag 1959. Elektronisk utgåve 1996 ved 
Jon Grepstad gjon@sn.no






Rennom, rennom alle fast!
Av Hans Ross
"Eg frys paa føterne, eg frys paa føterne!" sa høna, dei var ute i nateskog ein 
vaat haustdag. "Du skal faa sko, du skal faa sko!" sa hanen. "Det lova du i 
fjor, det lova du i fjor," sa høna. So vart hanen so vond for det at ho vilde 
driva honom i ljugar, at han knekte ei nòt so hardt at skali fauk ikring. So 
spratt det eit skal i hovudet paa kjuklingen; daa vart han so rædd, at han tok 
til aa springa. "Kva renner du for, kjukling-nukling?" sa høna.
"Det datt ei nòt i kruna mi;
himmelen brast,
jordi knast.
Rennom, rennom alle fast!"
sa kjuklingen. So rende høna. — "Kva renner du for, høne-kjøne?" sa hanen. — "Eg 
renner for kjukling-nukling renner." — "Kva renner du for, kjukling-nukling?" — 
"Det datt ei nòt i kruna mi; himmelen brast, jordi knast; rennom, rennom alle 
fast!" — So rende hanen.
So møtte dei ein hjase. — "Kva renner du for, hane-kane?" sa hjasen. — "Eg 
renner for høne-kjøne renner — o. s. fr. — rennom, rennom alle fast!" — So rende 
hjasen. 
So møtte dei ein rev. "Kva renner du for, hjase-kase?" — "Eg renner for 
hane-kane renner — o. s. fr. — rennom, rennom alle fast!" — So rende reven. — So 
møtte dei ein skrubb. "Kva renner du for, rev-tev?" — "Eg renner for hjase-kase 
renner, — o. s. fr. — rennom, rennom alle fast!" — So rende skrubben. — So møtte 
dei ein bjørn. "Kva renner du for, skrubb-rubb?" — "Eg renner for rev-tev renner 
— o. s. fr. — rennom, rennom alle fast!" — So rende bjørnen: "Rennom, rennom 
alle fast!" sa han.
So daa dei no hadde sprunge soso langt og lenge, bar magen til aa svia paa 
bjørnen. "Eg er so svolten," sa han, "eg er kje mann til aa springa lenger, eg 
lyt faa meg mat!" — "Me skal faa oss mat," sa reven; "me vil telja: den som er 
minste namnet i, den vil me eta. Bjørn-tjørn, det er eit stort namn; 
skrubb-rubb, det er eit stort namn; rev-tev, det er eit stort namn; hjase-kase, 
det er eit stort namn; hane-kane, det er eit stort namn; høne-kjøne, det er eit 
stort namn; kjukling-nukling, det er eit lite namn: deg maa me taka!" — dermed 
glefste reven i seg den. "Rennom, rennom alle fast!" sa han daa. So rann dei.
Um eit lite bìl sa bjørnen: "Eg er like svolten, eg hev kje fenge meir mat no," 
sa han. — "Ja, koss skal me so gjera?" sa reven ; "jau, me vil telja: den som er 
minste namnet i, den vil me eta. Bjørn-tjørn, det er eit stort namn; — o. s. fr. 
— høne-kjøne, det er eit lite namn, deg maa me taka!" sa han, dermed glefste han 
i seg den. "Rennom, rennom alle fast!" sa han daa. So rann dei.
Um eit lite bìl sa bjørnen: "Eg er like svolten, eg hev kje fenge meir mat no," 
sa han. — "Ja, koss skal me so gjera?" sa reven; "jau, no veit eg det: me vil 
telja; den som er minste namnet i, den vil me eta. Bjørn-tjørn, det er eit stort 
namn — o. s. fr. — hane-kane, det er eit lite namn, deg maa me taka!" sa han, 
dermed glefste han i seg den. So sa han det: "Rennom, rennom alle fast!" sa han. 
So rann dei.
Um eit lite bìl sa bjørnen: "Eg er like svolten, eg hev kje fenge meir mat no," 
sa han. "Ja, koss skal me so gjera?" sa reven — "jau, no veit eg det: me vil 
telja; den som er minste namnet i, den vil me eta. Bjørn-tjørn, det er eit stort 
namn; skrubb-rubb, det er eit stort namn; rev-tev, det er eit stort namn; 
hjase-kase, det er eit lite namn: deg maa me taka!" sa han, dermed aat han upp 
den. So sa han det: "Rennom, rennom alle fast!" sa han; so rann dei.
Um eit lite bìl sa bjørnen: "Eg er like svolten, eg hev kje fenge meir mat no," 
sa han. "Ja-a, koss skal me so gjera?" sa reven, — "nei no veit eg det: me vil 
telja; den som er minste namnet i, den vil me eta; " og so talde han, foraste 
han kunde: "Bjørn-tjørn, det er eit stort namn; rev-tev, det er eit stort namn; 
skrubb-rubb, det er eit lite namn: deg maa me taka!" dermed tok bjørnen og reiv 
sund skrubben og glefste i seg. So var han no mestom mett daa; reven var no 
reint stappa, han. "Rennom, rennom alle fast!" sa reven. So rann dei langt og 
lenge.
So fór magen til aa svia paa bjørnen. "Eg er er so svolten, eg er kje mann til 
aa springa lenger," sa han, "eg lyt faa meg mat." — "Me skal faa oss mat," sa 
reven. "Ja kva skal me slaa paa no daa?" sa bjørnen. "Eg tenkjer me vil saa 
eitkvart," sa reven; "me vil saa næpor." So daa næporne var store og takande, sa 
reven det: "Kva vil du hava, roti hell toppen?" — "Å eg vil ikkje bry meg med 
aa rota og grava i moldi; du kann taka roti." Ja so subba bjørnen og pausa og 
aat kaali, og fekk slikt magerìv, og reven pìla og ruska og aat næpor. "Rennom, 
rennom alle fast!" sa so reven. So rann dei langt og lenge.
So fór magen til aa svia paa bjørnen. "Eg er er so svolten, eg er kje mann til 
aa springa lenger; eg lyt faa meg mat." —"Me skal faa oss mat," sa reven. "Ja 
kva skal me slaa paa daa, tru" sa bjørnen. "Jau, eg tenkjer me vil saa eitkvart, 
atter; men eg er leid av aa rota og grava etter desse næporne, eg tenkjer me vil 
saa oss rug," sa reven. So daa rugen var skjær, sa reven det: "Kva vil du no 
hava, roti hell toppen?" — "Eg vil ikkje hava meir kaal," sa bjørnen; "du kann 
taka toppen." Ja, so tok reven alle aksi, med bjørnen gjekk kjafsa og aat den 
tørre rughalmen og røterne. "Rennom, rennom alle fast!" sa so reven. So rann dei 
langt og lenge.
So tok magen til aa svia paa bjørnen. "Eg er er so svolten, eg er kje mann til 
aa springa lenger," sa han; "eg lyt faa meg mat." — "Me skal faa oss mat," sa 
reven. "Eg undrast kva me skal slaa paa no?" sa bjørnen. "Jau, eg tenkjer me vil 
fiska," sa reven. "Gakk no du ned paa isen og krafs og grav og faa deg eit hòl, 
og sting so róva ned i, og so kann du segja meg til, fyrst du kjenner det svid: 
daa bit det." Ja, so gjekk bjørnen ut paa isen og krafsa og grov, til han fekk 
hòl, og stakk róva ned-i og sette seg til aa bia paa det skulde bita. — "Sit 
lenge, sit lenge! so kjem dei store fiskarne," sa reven.
Daa no reven tenkte at bjørnen var vel klaka fast, sa han: "No bit det vel?" — 
"Ja no bit det fulla," sa bjørnen, "det svid so reint fælt." — "No rykkjer du so 
skarpt som du er god for!" sa reven. So sprang bjørnen til, eit hopp so fælt, og 
so sleit han av seg róva, veit du. Og sidan er han no stubbróva.
Daa skyna bjørnen at reven hadde narra honom heile tidi, og so vart han so 
sinna, han vilde drepa reven. So elte han etter honom, til reven fekk smjuga seg 
inn under ei fururot. So grov bjørnen til han fekk tak i den eine bakfoten til 
reven. Daa log reven seg so godt: "Just held du i fururot, og trur det er 
revefot." So slepte bjørnen foten att, og reven smette seg inn i ei urd.

Ordforklaringar:
Rennom: lat oss renna (laupa).
Fast: hardt, fort.
Ute i nateskog: ute og plukka neter (nøtter).
Driva i ljugar: gjera til ljugar.
Kruna: hjesse ("isse")
Knesta eller gnesta: smella, knaka.
Hjase: hare.
Soso: soleis.
Koss: korleis.
Forast: snarast.
Mestom: mest, godt-som,nærpaa.
Slaa paa: finna paa, raada seg til.
Pausa: eta med full munn, stappa i seg.
Pìla: plukka.
Ruska: riva.
Skjær: mata, ferdig til aa skjera.
Kjafsa: hogga med munnen.
Klaka: frjosa, isa til.
Elta: jaga, forfylgja.


[Attende til bokhylla] 




Frå Læsestykker paa landsmaal ved Nordahl Rolfsen og Bernt Støylen. Kristiania: 
Jacob Dybwads Forlag 1902. Først prenta i Dølen. Elektronisk utgåve 1998 ved Jon 
Grepstad gjon@online.no





Ivar Mortenson
Østerdalen
(1878)
Kjem ein noko vest i bygdom, so er folk mest like vise, kvar det er. Det ber væl 
inn i Sverig det, von", er det mange som hev sagt, når eg hev fortalt, at eg 
var frå Østerdalen. "Jaso, so du er frå Australien, du", sagde ein vestlending 
åt meg; "å ja, det raklar mange langfarande folk her, men du ser då mest ut 
som andre folk du; eg tenkte dei var berre svarte der, eg". Han kjende 
Australia, han, men Østerdalen visste han ikkje dusti um. Og dei, som kjenner 
namnet og veit so vidt, kva leid det ber på, dei trur no, det er berre svarte 
skogen all vegen her. Å, de skulde sjå hit uppgjenom au, folk, so skulde de 
nok få sjå både fine bygder og høge fjell, og skogen då - store furuskogar, 
mo etter mo inngjenom, og so uppetter flåe lider, liksom store åkrar; men når 
du kjem noko uppifrå og ser utyver tretopparne alt burtetter, då ligg det so 
vænt krune attmed krune, og det ser ut som store, svarte sjøar. Det er dygdi i 
landslaget her, desse store vide furumoarne og desse långe flåe liderne; det 
finst ikkje, å kalla, flogbratte stup.
Her er ikkje mykje med gran. Men furuskogen er au staut, han stend høg og rak 
vidt inngjenom, og so frisk og lett som han er; det er helsesamt å bu i 
furuskogen.
Folket er friskt og djervt; dei hev eit truget lag og ei stødleg ferd, det 
fylgjer ei god kome med dei. Og ved heile stellet deira er det noko fint og 
samelegt; du kjenner som ein rein og frisk dåm. - Du kjem inn i stova, ho er 
stor som ein hall, loflet lyfter seg heilt uppåt mønet, du fær anda fritt, som 
du var ute; det blenkjer frå kvitskurad benkjer og det lange trauste bordet; 
golvet er strått med friskt einebar, veggjerne er høvlad og jamt målad med 
ljos lit, og det sprakar og brenn på den store vælbygde skorsteinen, og alt er 
romsamt og skipelegt; det lyfter seg reint i deg, du vert so frisk og væl motad. 
- Og so på sætrarne! der er alt på same lag; men nettare og mindre, det er 
"villaer" liksom, etter måten.
No er det au so lettvint å koma hit. Når du tek med Rørosbanen uppetter og 
løyser billett til Veslelvdalen elder Tynnsæt, so kjem du beint upp i Østerdalen 
same dagen. Og er det då so, du berre vil gjera deg ein sveiv til fjells som 
snøggaste, til å draga frisk luft, so veit eg ingen stad so lagom no; og er det 
so du er hugad til å fara lenger, so kann du sleppa deg ned att kvar du synest; 
anten du vil nordetter, so er det bein leid; og vil du vestetter, er det det, - 
so kann du reika tinda- millom frå Snøhetta nord og vest burtetter og gå 
turrskodd, radt til du kjem åt Sætisdalen.
No skal eg gjeva nokre rettleidingar for folk, som vil reisa her, lyde no væl 
etter. Amtskart og kompas hev no kvar turist med seg. Men no skal eg segja dykk, 
karar, kva de skal gjera med dei greidurne. Kartet skal du leggja ned på 
skreppebotnen, so du ikkje kann finna det att i ei snarvending, og kompasen fær 
du stinga langt ned i ei gamal broklumme, der du hev fullt av andre slag, og so 
gjeng du berre beint fram etter nasen og ditt eiget vit. For eg veit det, når 
eg hev set på kart og kompas ved kvar bekk og kvar kuråk, som gjekk av upp i 
marki, so var eg vissare enn aldri det på, at eg kom nettupp dit, eg ikkje 
vilde. Gakk berre beint fram du, og bry deg aldri det slag um vegen, so tek du 
han aller best. For kjære deg då, um du ikkje kjem nettup dit, du helst hadde 
tenkt deg, so kjem du då einkvar staden av, veit eg, og kven veit, um det ikkje 
er likso gildt der. Og det er so her: korna kann ein kvar ein vil, og sætrar er 
det mest all stad, og det skulde då vera forsett lel, um du ikkje skulde få 
ein drykk mjølk iminsto, kor du kjem. Du skal kasta frå deg alle byhåttar, 
når du kjem til fjells, måvita, alle dagrekningar og timerekningar og 
milrekningar og matrekningar og alle slags rekningar, som byfolk fer fram med, 
når dei skal til fjells. Legg du berre i vegen og stikk kaffekjetlen i skreppa 
(huttetu, kor han hev voret meg til hugnad mang ein gong!); kaffeyrkje finn du 
all stad; du kann liggja uppå dei høgste toppom all dagen og kosa deg rned ein 
kaffeskvett; for reinsmosen brenn som knusk, når han er noko-lite turr. Det er 
desse tvo ting, som er krevjande av ein fjellmann: han skal slå sin lit til 
"Svarte-Lars" og elles vera like sæl.
Det er det same, um han er so lat, at det er med naudi ein kjem seg uppetter 
lidi. Hev du berre rette gjerdi i deg, so vågar eg karen lel eg, um du er aldri 
so beinbroten fyrstundes. Når du kjem ovan "vedbandet«, og det tek til å gusta 
fjell og ljosna frametter viddi, so meiner eg du skal få kveik i deg. Det er so 
skirt og blankt då innigjenom; kvite mosen ser du all stad, og det grønkar so 
vænt på sætervangar uppetter hallom, so du kunne tru det var gardar. Eg veit 
ikkje noko fagrare enn å liggja uppe i ei fjellside ein klårversdag; du skulde 
aldri set, kor det glitrar og glansar burtetter moserabbom; soli speglar seg i 
småtjønnom, det gidrar i lufti kvar du ser, og mosen er mjuk som silkje. Her er 
vidt og stort og flått innetter; synet fer so langt, og hugen leikar lett; det 
er ingen ting, som stengjer; alt jamnar seg og rundast av i flott og fly og 
mosegrodde kollar.
Du tykkjer, det vert for mykje av mosen her du, kanskje; du kann gå yver 
mosevidderne på milevis, og du ser ikkje anna enn mose, kvar du snur deg; og er 
det so ruskver og vått, so kann det vera hustert au. Det gjev seg under føterne 
dine for kvart stiget, plent som du gjekk på ei myr, og set du på nye skor, 
skal det ikkje vera for mykje att av dei, når du hev gjenget nokre dagar. Eg 
hev aldri set slik skosliting; steinen er væl slem, men mosen er tie gonger 
verre, for han tek ovanpå skoen likso radt som under. Nei, kasta skor og sokkar 
gut, då gjeng du aller best, når mosen er lite søgg og det ikkje er for kaldt 
i lufti.
Men det er no ikkje all stad, det er berre mosen helder. Det er ikkje langt 
imillom, det sting fram fjell med eit anna lag, harde telfjell, berre steinen og 
so snjoflekkjer uppetter. Mosefjellet, det er flått det, og dreg seg vidt 
inngjenom, men desse steinfjelli, dei er jamnast brattare og høgre, dei er so 
myrke og svarte, når dei reiser seg upp mot dei hine; dei er spisse, sume av 
dei, og kvasse som ei knivsegg å sjå til. Burtimot Fæmundskanten ser du berre 
tind etter tind, når du kjem noko uppfrå. Fjell etter fjell og endå fjell. 
Ein ser, dei dreglar seg austgjcnom, alt til dei kverv burt i blåe lufti. 
Solarne er kultar; det er tvo par av dei, det eine i Reindalen og det andre i 
Veslelvdalen; og so alle Rundarne! Dei stend på skilet millom Gudbrandsdalen og 
Østerdalen, men dei snur berre som ryggen vestyver, fagersida vender dei mot 
Østerdalen; dei er mykje finare og skirare, når du ser dei austanfrå; det 
tykkjer eg då. Der ris dei upp so staute, som dei var runne upp or jordi; der 
stend dei so blåe og fagre, heiltupp som dei var helgeklædde. Var ikkje denne 
glimande blåken uppum Østerdalsfjelli, so vart det for mykje grått og veikt 
her; det fløymer som ei hildring um dei, dei legg slik ei vigsel yver det heile. 
Når du kjem upp so langt, at du fær sjå Rundarne, då er det som du er komen 
gjenom vyrka til sundagen, og du høyrer kyrkjeklokkurne ringjer inn helgi.
Du ser Rundarne væl, når du kjem eit stykkje upp i Foldalen; dei stig fram so 
vænt, tind etter tind; kjem du so langt som upp åt kyrkja, fær du au sjå 
Snøhetta, ho stend blenkjande bjart midt framfor dalen.
Er det ein glitrande solskinsdag, er det gaman å fara her. Det er elles berre 
flate turre skogmoarne uppigjenom; men når du ser desse vælvaksne kultarne 
lyfter seg liksom ende upp frå moen, so det glimar blått millom trei, då er 
det væl fagert.
Ein ser Rundarne mest frå kvar tind elder hø, som er litevetta høg då. Fagrast 
tykkjer eg dei er, når ein ser dei eit stykkje ifrå; dei hev vænaste blåliten 
då, soleis frå fjelli noko austan Foldalen.
Når ein gjeng upp der, fær ein fyrst sjå Einunnfossen nedst i Einunna; han er 
fager, helst når elvi er stor; det er største fossen i Østerdalen. So kann ein 
taka seg upp på fjellryggen austan på Einunndalen (det er slik ein væn 
sæterdal, ein vid dal med grøne lider, fjellsidurne dreg seg som bylgjur 
inngjenom); ein kann reika innetter til Marsjøfjellet og radt på Gihø; der hev 
ein det vidt og fritt på alle leider, og du skifter syn ettersom du gjeng.
Det er underlegt med Rundarne; um du ser dei all tidi, mest for kvart fet, du 
stig, er det som dei skifter lit og lag. Snart er dei store, kamputte og 
øgjelege som rysar; gjeng du eit stykkje til, so veit du ikkje av det, fyrr dei 
hev smil um munn, skipar skautet utyver herdarne liksom ljose, skire kvende, som 
svingar seg saman som i dans; so eit stykkje igjen, so skil dei seg åt og 
skipar seg i mange rader, og det fell som ei kåpe i samelege fallar um føterne.
Når du kjem inst på Marsjøfjellet, ser du som ein blåne; nokre fine, ljose 
skyer sviv beint upp for nørdste Rundetopparne. Du stig lenger, du gjev deg 
ikkje, fyrr du stend på høgste Gihøi; der ser du same skyerne, men dei er 
større og glitrar so blankt på blåe himmelen. Å, det er ikkje skyer, det er 
sjølve Jotunheimen det, som stirer mest yver heile Norigs land. Set du kikaren 
på dei, ser du dei so greidt, piggar og bredar langt inngjenom. Sjå på dei; 
det er berre tindarne og jøklarne derburte, som hev slik ein glans. Det må 
visst vera Galdhøpiggen og Glitretind, desse tvo der, som ris upp hånd i hånd. 
- Rundarne stengjer lenger sud; men kjem du på Sølen, ser du Sydreluten blått 
i blått radt ned til Tyinsfjelli og kanskje lenger. - Hei, det er fritt og lett 
her, det finst ikkje stengsel for syni, du ser so langt du evler, alt til fjelli 
nordanfor Trondheim, og so sudetter blånar det på ås etter ås langt 
nedgjenom flatlandet, og Snøhetta sit som ei dronning og lyser beint imot deg.
Og so mot vest denne ljosblåe randi liksom uppyver og burtanfor all ting. Eg 
hev set Jotunheimen nærved, men eg hev aldri tott han so fager og so himmelsk, 
som når han leikar burti skyi yver Østerdalens fjellvidder.


[Attende til bokhylla]


[Frå Lesebok i det norske folkemål for høgre skular ved Arne Garborg og Ivar 
Mortenson. Kristiania, 1885.]
Foto frå Norsk allkunnebok, Oslo: Fonna Forlag 1959. Elektronisk utgåve 1996 ved 
Jon Grepstad gjon@sn.no



Tilbake 

Ivar Åsen 
1813 - 1896 
Nordmannen 
Mellom bakkar og berg ut med havet 
heve nordmannen fenge sin heim, 
der han sjølv heve tuftene grave 
og sett sjølv sine hus oppå deim. 
Han såg ut på dei steinute strender; 
det var ingen som der hadde bygt. 
"Lat oss rydja og byggja oss grender, 
og så eiga me rudningen trygt." 
Han såg ut på det bårute havet; 
der var ruskut å leggja utpå; 
men der leikande fisk nedi kavet, 
og den leiken den ville han sjå. 
Frampå vinteren stundom han tenkte: 
Gjev eg var i eit varmare land! 
Men når vårsol i bakkane blenkte, 
fekk han hug til si heilege strand. 
Og når liene grønkar som hagar, 
når det laver av blomar på strå, 
og når netter er ljose som dagar, 
kan han ingen stad venare sjå. 
Ein stor latsabb 
D et var ein herremann som hadde leig seg ti arbeidsmenn, og dei var så late 
at dei gjorde inkje til gagns. Så var det ein dag han kom over dei då dei hadde 
lagt seg til å sova alle i hop. Då vekte han dei opp og sa til dei: "Det skulle 
vera moro å vita kven som er den største lathansen av dykk; den som no kan 
syna at han er den lataste, han skal få ein dalar." 
Då var det ni som rette opp handa og ville taka imot dalaren, men den tiande 
sa berre: "Stikk han i vestelomma mi!" 
"Du har rett," sa herremannen, "du må vel vere den lataste som ikkje ein gong 
gidd å retta opp handa." 
Etterstev 
T il lags åt alle kan ingen gjera; 
det er no gamalt og vil så vera. 
Eg tykkjer støtt at det høver best 
å hjelpa den som det trenger mest. 
Og kor du bryggjar og kor du bakar, 
d'er alltid aen som ikkje smakar; 
og når den eine då gjerer rop 
så ropar sidan den heile hop. 
D'er mange nok, som vil domar vera 
og le åt alt som dei andre gjera. 
Og lyte finna dei rundt ikring, 
og sjølve gjera dei ingen ting. 
Ein fær no høyra så mange grillor. 
Dei døma folk etter kledefillor. 
Er kufta gamal og kroppen grå, 
så skal ein vandt nokon vyrdnad få. 
Skal alle ganga med kvite hender, 
så kjem det armod i mange grender. 
Skal guten grava og streva hardt, 
så verder neven vel hard og svart. 
Og dermed vilja me endå vona, 
at lange tider m mykje sona, 
at eingong sanning skal vinna lett, 
at eingong folket skal få sin rett. 


 
Medlem av HyperBanner Norge 



I.

THI ser I til, som årle opstå -- Og sidde om
Aftenen silde -- Med Sorrig, Arbeide og stor Vantro
 -- Så ville I gjøre eder rige: -- med Kummer I
æde det harmelig Brød, -- Thi Gud giver sine både
Klæder og Fød', -- Når de monne sødelig so-ove, -- 
song dei inne hjå han Ole Johannes Sørbraut ein sur,
kald Måndags Morgo i April.

Dei heldt Bøn kvar Dag i dette Huse; for Ole Johannes
var på sin Måte ein gudeleg Mann. Han var ikkje
vakt; og alt um han stundom hadde freista på å umvende
seg, so hadde han ikkje fengi dette til, totte han;
so det laut vera til han vart gamall og fekk betre Stundir.
Men han tenkte likevel at det var best å halde
seg til Guds Ord so mykje ein kunde; han heldt Bøn kvar
Morgon, og i desse Bønnestundine måtte heile Huse
vera med.

Fyrst song dei ein Salme; so las Ole Johannes Bøni
i Salmeboki, og dessutan stundom eit Stykke i Skattkista;
for Ole Johannes var god til å lesa; sistpå bad han
Fadervår og Herren velsigne og bevare dig. Det var
ikkje alltid at Salma av Kingo høvde til Stykke i Skattkista;
men det gjorde det same; det var Guds Ord alt;
og Guds Ord hadde ein alltid godt av å høyre.

I Dag råka det elles so til, at Salma og Teksti
høvde godt ihop. Dei gjekk båe ut på, at me ikkje
skulde syte for Mat og Klæde; Vårherre vilde sjølv syte
for alt slikt. Fødde ikkje Gud Sporven på Take og

SIDE: 4

Lilja på Marki, endå dei korkje sådde eller spann;
og var ikkje me mykje meir enn dei? Skattkista minte
tilslutt um Enkja i Sarepta og um Enghønune i Øydemarki,
og tala strenge Ord um den Vantrui som gjorde,
at i Staden for å slå vår Lit til Vårherre so gjekk
me og stræva og sytte for desse arme jordiske Ting, liksom
det var me som kunde få Grase til å gro eller
Korne til å vekse.

Vesle Daniel, som no var ein Gut på 13 År, lika
både Salma og Lesestykke; og ynskte berre at dei no
vilde lìva etter det. Men då Bøni var lesi, og Ole Johannes
tok med seg både han Lias -- eldste Sonen -- 
og han Reinert -- Tenestguten -- og Daniel ut i det surkalde
Vêre på Vårånn-arbeide -- hu! då var det
ikkje fritt for at Daniel totte dette var ein underleg Måte
å liva etter Guds Ord på.

Det heldt på med Blåstr og Småslut, so det var reint
ufjelgt å arbeide. Daniel tenkte på si varme Seng, og
på Stogo der heime som Mor visst no hadde sopa og
fengi varm, so der var koselegt å vera. Hadde no berre
desse vaksne havt Vit til å tru på det som stod med
klåre og reine Ord i Boki! Vesle Daniel giorde både
undrast og harma seg. Han sette seg fyre at han vilde
spyrja Far sin ut um dette. Totte Folk det var Moro
å gå slik å træle? Eller var det ikkje sant det som
stod i Boki? Å, han kunde koma med mange Spursmål
um dette, totte han. Men når han skulde til,
blygdest han; og det hadde so nær gjengi som det vanleg
gjekk, når han tenkte på å segja eller spyrja um noko:
det hadde so nær ikkje vorti av. Men som Daniel stod
der og skugra og fraus og var reint ille i Lag, stana Ole
Johannes med Plogen like ved han; og ingin annan var
på Høyrslemål. Då skaut Guten Hjarta i Live, snudde
Ryggen til Far sin, snugga seg og fraus og sagde: her
er ufyse å vera ute i Dag." -- "Å ja," meinte Ole
Johannes; "men vil me ha Mat til eit anna År, so lyt
me nok vera ute." -- "Ja men ... kvi stend det då
slikt i Boki ... som det me las i Dag?" stota Daniel;
han stanga med Moldgreipi i Treskoen sin; det var fælt

SIDE: 5

rart å koma med slike Spursmål. Ole Johannes vart
reint forundra, ja mest rædd. Kor kunde Guten koma
på sovori? Endeleg sagde han, og slog på Gampane
til å få deim i Gang att: "soh! hypp! Der stend det i
Boki, Far min, at ... soh! vil du goh! ... at den som
ikkje vil arbeide, skal heller ikke æde; veit du ikkje
det? Hypp! soh!" -- Gampane vreid seg seint og
syrgjeleg fram i Selen att, strìta og sterta og kom endeleg
i Veg, magtlause og arme som dei gjekk der og
slong i den tidlege Våren. Og Ole Johannes skeivla
avstad etter Plogen og tenkte med seg: "jamenn er
der Hovud på Guten; han er mest for god til å vera
Bonde."

Men Daniel stod etter motfallin og litin og undrast
på, at alltid skulde då dei vaksne hava Rett. -- -- 

 -- Vårvinna var endeleg slutt; no skulde det vera
Skule ei 3 -- 4 Vikur millom den og Slåtten. Ole Johannes
lika ikkje denne Skulebolken midt på Fyrisùmaren;
for då hadde dei Bruk for Smågutane heime. Og det
var ikkje fritt han slog på, at det var best Daniel var
heime av Skulen i År. Men då vart Daniel reint utav
det. Skulen var det gildaste han visste. Der slapp han
å arbeide; der fekk han leike seg i Sundagsklæde saman
med Felagar; og inne i Skulen greidde han seg, so at
han lika seg der med. Han måtte på Skulen! So gjekk
han til Mor si og sutra og bad for seg; og ho Mari laut
då som vanleg våga Trøya for Guten sin. Og ho fekk
fram det ho vilde; ho visste kva Kant ho skulde taka
Gamlen frå. "Du ser det er Hovud på Guten," sagde
ho; "og Hug til Boki hev han au; kven veit, kva det
kann verta av han, dersom han fær Lærdom?" -- "Å,
han fær vel halde seg til den Stand og Stilling, som Vårherre
hev sett han i," svara Ole Johannes tvert. "Ja ja;
men me hev no set so mangt av det Slage," svara
Maren. "Sjå no berre som Son hans Jo Kleppe, som
vart Prest! -- Ja, me skal no ikkje tenkja so høgt,
veit du; men det er då ingin som veit noko." -- "Du
snakkar som du hev Vit til," meinte Ole Johannes.
"Men når Guten plent vil på Skulen, so fær han vel

SIDE: 6

gå då, veit eg!" -- Glad var Mari, og endå gladare
Daniel.

På Skulen var godt å vera. Folk hadde det reinslegt
og koselegt inne når Skulen var på Garden; og
Skulemeistaren var snild; han slog ikkje andre enn deim
som gjorde Fantestykkje; og det gjorde Daniel aldri. Og
ikkje Judit heller. Det måtte vera gildt å vera Skulemeistar.
Her kunde han gå inne all Dagen turr og
varm, ja sundagsklædd og fin, og vyrd som ein framifrå
Mann av alle. God Mat fekk han au; og Skulen var
då ikkje stort anna enn ein Leik mot å gå og vabbe
i Moldi. Daniel tenkte tidt med seg: den som kunde
verte Skulemeistar!

På Skulen fekk han ein Dag ei Utgreiding um Arbeide
som han lagde Merke til. Dei hadde i Forklåringi um
Syndefalle; og der viste det seg då, at Arbeide var komi
av Syndi. Hadde ikkje Syndi vori, so hadde me vori
frie Arbeide. Vel hadde Adam og Eva arbeidt på ein
måte i Paradis au; det stod at dei var sette i Edens
Hage til å dyrke og vakte den. Men fyri Syndefalle
var Arbeide berre som ein Leik eller ei Moro; for då
var Natturi so godviljug mot Menneskje at Arbeide gjekk
av seg sjølv, og gav dei rikaste Fruktir for mest inginting.
Derimot etter Syndefalle hadde Natturi vorti so vrang og
forvend, at ho berre gjorde Motstand mot Menneskje;
Arbeide no var ein tung Trældom i Sveiting og Stræv;
og endå gav Jordi so lite av seg, at det berre var so
vidt me kunde lìva. Dette totte Daniel han forstod.
Arbeide var ei Straff! Det var som når dei sette vonde
Folk på Tukthuse. Å den Skarven den Adam, som
berre for eit einaste Eple hadde ført all denne Trældomen
yvi oss; og det han som hadde Hagen full av
Eple og Kirsebèr, som han kunde eta av so mykje han
berre vilde!

Men, heldt Læraren fram, måtte ein ikkje segja at
Gud var streng, når han straffa oss på denne Måten?
Var det ikkje stygt av Gud å leggje so hard ei Tyngsle
på oss? Daniel visste at ein måtte ikkje segja Gud
gjorde noko som var stygt; han svara hugheilt Nei, endå

SIDE: 7

han i Grunnen undrast på, korleis Læraren vilde klara
dette. Men det viste seg, at Læraren her som elles visste
korleis han skulde klara det. Nei, sagde Læraren; det
var ikkje stygt av Gud. Tvertimot! For etter Syndefalle
trong me um å arbeide i Slit og Stræv; elles vilde Syndi
få altfor stor Magt med oss. Det var eit gamalt Ord
som sagde, at Lediggang var Satans Hovudgjerd; og var
ikkje det sant? -- Jau. -- Jau; det var sant. Hadde
me ikkje denne Trældomen på oss, so vilde Djevelen
fylle oss so upp med vonde Tankar og freiste oss so hardt
til alt som vondt var, at det vilde ikkje bli livande for
oss på Jordi. Læraren fekk sistpå ut, at endå Arbeide
i Grunnen var ei Straff, so var det likevel ei Velsigning.
Daniel kjende seg reint litin under all denne Visdomen;
det nytta nok ikkje for Småfolk å vilja gjera seg Tankar
um nokon ting.

Han vart mest rædd seg sjølv, som hadde so lite Arbeidshug.
For då måtte den Vonde lett kunna få han
i si Magt. Men fyrr han vardest fekk han Trøyst mot
denne Suti. Det var ikkje berre Arbeide med Hendane
som var Arbeid, sagde Læraren; langt ifrå. "Kva meiner
de um Presten? Arbeider ikkje han?" Daniel svara jau,
som han skýna han skulde. Og Svare var rett. Presten,
Futen, Skrivaren, Amtmannen, dei arbeidde i Røyndi likso
mykje som me, og stundom meir; "og kva trur de er
stridast: Hand-Arbeid eller Hovda-Arbeid?" Fleire tok
i Miss her. Men Daniel skýna kva Svar Læraren vilde
hava og svara høgt og trygt: det er tyngst å arbeide med
Hovude. Og Læraren gav Daniel Rett; gjorde endå Narr
av dei andre som kunde svara so tankelaust. Dei skulde
freiste å arbeide med Hovude, liksom Presten, dei, so
skulde dei få kjenne! Den som skulde sitja både Natt
og Dag og lesa i djupe Bøkar og studdere framande Mål,
ja lesa sjølve Bibelen i Grunnteksti, so kunde ein nok få
Sveiten ut, meinte han; dette Arbeide leitte og so mykje
meir på Helsa.

Daniel vart forundra. Men glad og; no visste han, at
han kunde bli både Skulemeistar og Prest for den Skuld;

SIDE: 8

Djevelen fekk ikkje meir Magt med han for det. Tvertimot,
kunde han vel vìta!

Han skýna dette um Arbeide no. Det var Slite med
Hendane som var pålagt til Straff; men Stormannsarbeide,
det var høgt og fint, og gav dertil Ære og gode Dagar.
Og då han sidan ein Gong i Kyrkja fekk høyre att det
Salmeverse um, at "Gud giver sine både Klæder og
Føde, når de monne sødelig so-ove", so skýna han med
ein Gong, at det var Prestane og dei høge som Gud heldt
for "sine" og gav Mat og Klæde medan dei låg og sov;
å, den som kunde koma i deira Lag. Ja um ein berre
kunde bli Skulemeistar! -- 

 -- Ætti på Sørbraut var ikkje gamal; dei mintest ikkje
lenger att-ende enn til Farfar hans Ole Johannes. Men
det skulde ha vori ein Raring. Han hadde vori ute i
Kongens Teneste; og då han kom heim att var han so
klok vortin, at han meinte han skulde kunna få til eit
Gangverk som gjekk av seg sjølv. Dette fekk han ikkje
til; men han skulde ha laga ihop mange snodige Greidur.
Son hans hette Dagfinn; det var honom Daniel var uppkalla
etter; han hadde vori Skattegravar. Alle dei Haugar
som på Garden fanst hadde han rota upp; men han hadde
ikkje funni anna enn noko gamalt Jønnskrap. Og Garden
hadde han ikkje brýtt seg um. So kom Ole Johannes.
Han hadde vori Skulemeistar i Ungdomen og galdt for
ein klok Mann. Men stilt fór han og smått; og ein Arbeidar
var han so trugin som ein Træl; og dei sagde
han hadde arbeidt seg so vidt upp no, at han mest var
skuldfri på Garden. Han hadde tri Sønir. Den eldste,
han Elias -- "Lias", som han heitte til Kvardags -- , var
ein tung Slamp, men ein Arbeidstræl liksom Faren; den
andre, han Jeremias, hadde fari til Sjøs og vedkjem ikkje
denne Sogo; etter Jeremias kom ei Dotter, Naomi, som
"hadde vori so sæl at ho hadde fengi døytt"; so kom Judit;
og so Daniel. Han svìpa visst attpå gamle Dagfinn; for
der var Hovud på han, sa Folk; han "var den klokaste i
heile Huse". Det var ikkje nok med at han kunde lesa
og skrive og rekne med; "han var so brennande god til
å svara or Grunnen"; "det var som han kunde vera Son

SIDE: 9

åt Presten mest". Men Arbeidshug hadde han ikkje;
"han kunde visst ha best Hug til å vera Skattegravar liksom
den han heitte etter".

Men større Draumar vaks hjå Daniel.

Det gildaste og gjævaste som fanst, det var dette
store strålande -- Tårn, liksom, av Magt og Glans,
som bygde seg upp i Lande frå Lensmann og Skulemeistar
gjenom Prest og Fut og Skrivar og Amtmann
høgre og høgre, meir og meir glimande, like upp til
Kongen, som stod øvst på Toppen og var klædd i berre
Gull. Dei som høyrde med i dette Tårnverke var store
og megtige og fine og kloke; men dei som ikkje fekk
vera med der, dei var liksom Israels Born i Ægypti, då
dei gjekk og reidde Leir for Kong Farao. Berre å få
sjå desse Kongens Tenarer i deira fulle Glans totte
Daniel var ei Høgtid. Som dei steig fram for den glåpande
Mugen i sine herrelege Klædningar, strake og høge,
med glinsande blanke Styvlar, med snøkvite Kragar um
Hals og hendar, med blanke Brillur yvi morske Andlit
og med Gullkjedur og Gullringar både her og der, syntest
dei for Daniel som noko himilskt og forunderlegt,
som han aldri kunde sjå seg mett på. Og so audmjuke
som Folk stod, når desse Storkarane viste seg,
og so bøygd og litin som jamvel den gildaste Bonden
vart, berre han skulde tala med ein av deira Kantorgutar!
Det var Karar som hadde Magt. Og so fint som dei
tala! Eit Høgtidsmål var det; det reine Gudsord mot
vårt tunge seine Bondemål. Og so lærde og kloke
som dei var. Når dei tala til ein, galdt det berre å
vera gløgg til å forstå, og snøgg til å samtykkje. Dei
lika det, desse store, når Folk forstod deim strakst, og
sagde ja med sama; for so slapp dei å segja det uppatt.
Og um ein kannhende hadde ei onnor Mening, so måtte
ein aldri vera so styvin at ein kom fram med den so
dei høyrde det; nei; med Kongens Tenarer galdt det å
fara fint; for dei bar ikkje Sverde forgjæves, som der
stod i Katekisma. Det var noko med det fyrste ein laut
lære, det, at ein aldri måtte motsegja ein Storkar. Og
enn slik som det var å koma inn til desse folk! Daniel

SIDE: 10

hadde vori med Far sin på Prestegarden eit Par Gongir,
so han visste det. Der var so reint og fint at ein måtte
tru dei vaska Golve kvar Dag. Og Stolar og Bord var
gjorde av Tre som blenkte; og der var Blomar i Vindaugo
fagre som i Paradis og Forheng so lette og kvite
som Kveldskyir på Himilen; og på Veggen var der Bilæte
som var so reint på ein annan Måte enn den Jomfru
Maria og den Keiser Nikolaus dei hadde heime, at der
var ikkje Liknament. Og blanke Messinghamrar i Dørom;
og Glasskåp med raude og blåe og forgyllte Bøkar; og
eit stort underlegt Spél som dei klunka på so vent
at ein kunde gråte; og eit kvitt Marmorhovud uppe
på ei Hylle; og so mange, mange fine Ting som han
ikkje visste Namn på; og yvi det heile ein Dåm, noko
reint og mildt og himilskt; ein fin Ange som han ikkje
kunde forklåre seg, og ein linn, mjuk, smeikjande Varme
som ikkje tyngde, og som ein ikkje vart svevnug av...
å, å; det var ikkje til å utsegja.

Alt dette bygde seg upp for Daniel til ein Himil på
Jordi, som han knapt torde drøyme um å nå, men som
han drøymde um jamt endå. Di eldre han vart, di
meir tenkte han med seg, at fanst det Råd, so laut han
ut or Trældomen og Tre-skorne og Vadmålsbroki og
den låge, myrke Bondestogo. Å, den som berre var
vaksin!

I Bygdi gjekk der ei stor Fråsegn um Son hans Jo
Kleppe, han frå Berg Sokn, som hadde vori i Kristiania
og "lesi seg fram til prest". Han hadde stræva i mange
År fyrr det vart noko av; for det var nok ein fælt strid
Skule. Gong på Gong laut han upp til Prøve; og det
gjekk stundom gali og stundom godt. Det hadde nok
spela reint på Vite for Guten sùme Tidir; men på
hadde han drivi og fram hadde han vunni; "og no," enda
Sogo, "er han Prest der nordpå ein Stad, og hev kanskje
sine 600 Dalar um Åre!" Det var Oskeladden som hadde
vunni Kongerike; for Daniel lyddest det som Lurtonar
som lokka til Eventyr.

Skulde slikt kunna hende med honom? Presteskulen
var skræmeleg dyr. Sjølve Rikingen Jo Kleppe hadde

SIDE: 11

vorti Fant, av di han hadde kosta so mykje ut på
Sonen. Og han Far, Stakkar, han var nok ingin
Riking han.

Men meir og meir drøymde Daniel um Presteskulen.
Kven kunde vita; det var ein som styrde alt. Og det
kunde koma både Råd og Hjelp, når berre han vilde.

Dei hjelpte han å drøyme, Bygdefolke med. "Det
kunde verta noko stort av den Guten," fekk han stundom
høyre at den eller den hadde sagt, "berre det var nokon
som vilde halde han på Skular." Noko stort! Det
måtte vera Prest, det. -- 

 -- Dei hadde fenge ein ny Kapellan der i Gjelde for
eit Års Tid sidan: han heitte Hirsch og var austantil.
Det skulde vera slik ein snild Mann, denne Hirsch. Då
Daniel gjekk og las, fekk han gå for honom.

Der var noko serskilt med denne Mannen. I Kristiania
var han komin i Lag med Folk som hadde ført han med
seg inn i ein reint ny Tenkjemåte; av deim hadde han
lært noko som Embættsmennar aldri hadde visst um
fyrr: "Tru på Folke" og serleg Tru på Bonden.

Det var Bonden som sat inne med dei bundne Kraftir
i Lande. Hjå Bonden drøymde dei uløyste Tankar, som
skulde reise det nye Norig. No var Hirsch komin på
Bondebygdi. Og alt um han i Grunnen totte Bonden
såg annarleis ut enn han hadde tenkt, so drøymde han
likevel stødt um den Åndskrafti han meinte han her
skulde finne.

Kapellan Hirsch lagde snart Merke til Daniel. Han
lika denne sterkbygde Guten med det rolege godslege
Andlite; serleg lika han Augo. Dei kunde sjå so blidt
og trufast på ein, desse Augo; det drøymde Ånd i
deim, meinte Hirsch. Og til hans store Glede viste det
seg, at Guten hadde Gåvur. Det var ikkje nok med at
han lærde Leksune; han skyna det han las, og visste so
merkeleg godt å finne dei rette Svari. Med stigande
Vonir fylgde Kapellanen Guten ut gjenom Bøkane. Og
sistpå visste han, at dette var ei bundi Kraft. Han spurde
etter um Daniel hjå Læraren hans, og fekk høyre både
av honom og av anna vìtugt Folk, at det var ein Gut

SIDE: 12

med gode Gåvur. Kapellan Hirsch vart so glad som
han skulde ha funni Gull. Og han sette seg fyri at han
vilde freiste å løyse denne bundne Krafti. Eit stort
Verk vilde det vera. Ein einaste Mann som gjekk frisk
og sterk fram av Folkegrunnen, vilde kunne gjera meir
enn nokon av oss andre i det nationale Atterfødingsarbeid;
det skulde me her med Guds Hjelp få sjå.

 -- Då Daniel var konfirmera, fekk Kapellanen ein
Sundag fat i Far hans med Kyrkja. Og han talde for
Ole Johannes det beste han kunde: denne Guten burde
ein sjå å få hjelpt fram. Ole Johannes vart so fornøgd
yvi dette, at det var so han raudna i sine gamle
Kjakar. Men det vilde no vel bli for dyrt? Kapellanen
svara, at han vilde lesa med Guten sjølv so langt han
kunde, og det skulde ikkje koste nokonting. Då blenkte
det sterkt upp i Augo hans Ole Johannes Sørbraut. Dessutan,
heldt Kapellanen fram, skulde han tala med Klokkaren,
so Daniel kunde få gå fritt på Klokkarskulen;
det var mangt han best kunde lære der. Ja dette var
fælt snildt av Presten, sa Ole Johannes. Reint overlag
snildt var det; men ... var ikkje Presten rædd det kunde
vera fårlegt for Guten å få so mykje verdsleg Kunskap?
 -- Nei; Kapellanen meinte at mykje Kunskap
gjorde ein Mann godt; det var litin og falsk Kunskap,
som "uppblés". Ja, ja; Presten forstod no det best han.
Men trudde Presten, at det kunde vera Råd, at
Guten kunde ... koma so langt fram? -- Ja; Kapellanen
trudde han kunde koma langt fram. Han vart
sistpå trøytt av alle desse åndlause Motlegg og Tvilsmål
hjå denne Bonden; han sagde han totte ikkje Ole
Johannes burde setja seg imot dette, når han so tydeleg
såg det var Guds Vilje; han skulde tenkje Vårherre
kannhende hadde større Tankar med Guten enn han kunde
forstå. Då Ole Johannes høyrde dette, gav han seg.
Tilbòde var no og so godt, at i Grunnen kunde ein ikkje
bjode det av. So gjekk Ole Johannes heim både byrg
og uroleg yvi det som i Dag var avgjort. Men Kapellanen
var glad som ein Landvinnar. Det skulde bli

SIDE: 13

eit herlegt Arbeid å få så og plante i slik ei naturfrisk
Barnesjæl.

Daniel var som ør av Glede. Han gjekk og lo ein
heil Dag. At slikt kunde hende! At han, som berre
var ein stakkars Bondegut, kunde hava slik ei Lykke!
Å Gud velsigne den Presten Hirsch; han vilde aldri
gløyme Presten Hirsch dette; nei aldri. -- 

Ein Dag ut i Viko rusla gamle Ole Johannes på
Bygdi og lånte seg nokre Dalar, som skulde vera til
Bøkar. Det var som heile Huse kom i Høgtidslag. Men
ute på Bygdi tala dei no med Forundring, og helst med
Fliring, um denne Sørbrautguten, som heldt seg so gjæv
at han vilde bli Prest.

II.

Var Kapellan Hirsch glad for han hadde råka på
ei bundi Kraft, so var han ikkje mindre glad for at han
skulde få prøve sin nye Metode.

For den visste han var god. Det var den naturlege.
Den, som alle Meistrar i Uppfostringskunsti hadde brùka.
Han vilde ikkje plugge Guten full av Bokstavar; han
vilde lære han Livsvisdom. Dyrke hans Hjarteliv som
hans Tankeliv; lære 'n å kjenne å elske Ånd. Ei frisk
Naturkraft soleis fostra, den måtte vekse seg fram til
noko ut-ifrå.

Daniel kom til Presten i glade og urolege Tankar.
Han venta seg Leksur so lange som Kyrkjevegen, og ei
Utspyrjing so streng som på Domedag. Men so fekk
han høyre at dei ikkje skulde bry seg med Leksur. Og
istadenfor å spyrja sette Kapellanen seg til å fortelja.
Han ikkje so mykje som bad Daniel "høyra vel etter"
dessmeir, so han kunde "hugse det til næste Gong".
Daniel undrast med seg. Kunde slikt bera fram til Lærdom
og Eksamen?

Nå; Kapellanen skýna vel det best, han. Kapellanen
visste nok kva han gjorde. Det var kannhende på den

SIDE: 14

Måten dei tok det, desse fine; dei brydde seg vel ikkje
um å træle med Leksur og slikt dei.

Men då Kapellanen ein Dag fortalde han, at den
Måten dei her bruka ikkje var den vanlege Latinskulemåten,
vart Daniel uroleg. Han stirde med store Augo
på denne Mannen som våga å brùka sin eigen Skikk
og trudde seg klokare enn både Bispar og Provstar. I
Grunnen vilde Daniel helst havt det som ein vanleg
Latinskulegut. Og han hadde kjent seg tryggare, um han
hadde visst dei gjekk fram på den fyriskrivne Måten.
Men ein kunde ikkje segja slikt til Kapellanen. Han slo
seg til Ro og såg på Læraren sin med Augo som sa:
du veit det best; gjer med meg som du synest.

Det var Sogo Kapellanen i dei fyste Timane dreiv på
med. Daniel hadde kvar Gong den tyske Mållæra med
seg, og lagde ho på Borde framfyre seg som ei tagall
Bøn; for so lengi han ikkje kunde Tysk, var han ikkje
klokare enn andre Bøndar. Men Kapellanen let det
tyske liggje.

Dess meir fortalde han um våre gamle Fedrar. Og
serleg lagde han ut um Trui åt desse Fedrane. Fram
steig dei for Daniel i lysande Rad, desse høge "Aser",
som han aldri fyrr hadde visst var til; Gud etter Gud
kom dei strålande, fyrst tri i Tale, sidan tolv, og "Åsynjerne"
med, store og fagre, med lysande Hår, med
Gulltårir, med Åsyn ljose som Dag-Randi, med Augo
so klåre som dei bleike Stjernur. Og Odin sat høg i
Hlidskjalv med sine Ramnar; han såg ut-yvi Verdi og
visste alt. Men Thor rulla rundt ikring alle Himlar og
slog Jøtnane i Stein med Hamaren sin. Balder var den
milde Ljosguden som skifte rett millom alle, men laut
døy for Lokes List og fara til Hel; Frøy var Gud for
gode År og ein veldig Herre, men gav burt sitt gode
Sverd av Elsk til ei Gygr. Daniel hadde aldri høyrt
slikt; han sat og lydde, so han gløymde både det tyske
og alt anna; han stirde på Læraren sin med Augo so
blide og trufaste som Augo på eit Barn eller ein Hund.

Det var eit Par forunderlege Augo, tenkte Kapellanen.
Dei hadde noko ved seg som han lengi ikkje fann Ord

SIDE: 15

for; men endeleg forstod han det: dei viste slik ei Gåve
til å tru. Men var det ikkje netupp den Gåva Tidi
trong um? Stålsliti og sjuk låg ho og geispa etter
Tru som Fisken på Land etter Luft; gjenom alle sine
Dikt skreik ho etter Vilje og Tru; den, som skulde kunna
frelse no, måtte vera Mannen med Barnetrui. Og den
hadde Bonden. Vårherre hadde stelt det so godt for
dette Lande, at når Trui dovna av i dei øvre Lag,
so kunde dei nedre Lag stige fram og frelse; det var dette
som fyrst og fremst gjorde Bonden til vår Fremtidsvon.
Alle store Gåvur nytta lite utan den sterke, hugheile
Trui; men med den skulde Bonden, rik på Kraft som
han elles var, byggje det nye Norig.

Kapellanen heldt lengi på med den "nordiske Gudetru".
I den livde vår gamle Folkeånd sterkast og
klårast; gjenom den var det at Normanna-Anden skulde
vekkjast på nytt. Og han såg at ho grodde i det unge
Sinn. Det var forunderlegt, det var styrkjande å sjå,
kor lett denne unge Sonen kjende seg att i Tankeheimen
åt sine Fedrar.

Men Daniel var upp i Under yvi all den Visdomen
som Fedrane hadde hadde [sic] nedlagt i Gudelæra si. Han
gjekk heim frå desse Timane i djupe gamalnordiske
Draumar og tenkte med seg, at dei gamle Nordmennane
laut ha vori anna til Karar enn desse Kruslingane no
for Tidi.

Men då han ein Dag fortalde Mor si kva han lærde
hjå Presten, vart ho forskræmd og spurde um Presten
vilde gjera han til Heidning. Han måtte telja for henne
både lengi og vel, fyrr ho vart roleg; og han tala aldri
um dei "høge Aser" heime meir. Men di mindre han
torde fortelje, di meir drøymde han.

Ole Johannes spurde ender og då etter um han lærde
mykje Tysk. Då var Daniel i Beit. Men han fann på
å segja at det var so mykje ein måtte lære fyrr ein
kunde taka på med det tyske; og det lét Ole Johannes
seg lite med. På same Måten greidde Daniel seg,
når Bygdefolk spurde um dette. Vilde nokon vita kva
det var ein laut lære fyrr ein kunde byrja med Tysk,

SIDE: 16

svara Daniel at det var "Grammatik og slikt noko"; det
visste han at ingin skýna.

Det dei dreiv mest med jamsides Sogo var " Modersmål".
Her vilde Kapellanen heller ikkje taka det på
Latinskulemåten. Dei skulde ikkje "pugge Grammatik".
Det naudsynlege av den kunde Daniel få inn etterkvart;
Indhalde, Tankane, Åndi var det som det galdt å få
Tak i.

Den Skatt av store, vekkjande Tankar som me åtte i
vår "nordiske Skjaldskap" var so rik, at når me rett
eigna den til oss, so kunde me hjelpe oss utan Lån frå
Tyskland eller Rom. Og då Kapellanen tok til å
gjenomgå "Skjaldar" med Guten, vart der Ånd nok.
Mest dreiv dei på med Sogu-Dikting. Slike som Holberg
og Wessel vart lett yvifarne, endå Kapellanen roste
deim sterkt; dess djupare grov dei seg ned i Øhlenschlæger
og Grundtvig. Daniel som fyrr ikkje hadde
lesi anna enn Bønir, Preikur og Olger Danskes Krønike,
vart forundra; kunde beintfram Folk skrive so djupe Ting?
Men han fekk vita at Skaldane var ikkje beintfram Folk.
Dei var inspirera. Og det totte Daniel var rimelegt.

Sidan las dei nyare norske Diktarar; den åndfullaste
av desse var Bjørnson. Men då dei kom til Folke-
Eventyri og Folkesegnine, lika Daniel seg best. Her
fekk Kapellanen inn so mykje Ånd, at heile Verdi tok
til å livne; Fjelli stod og tenkte; Skogen fortalde Eventyr;
Havet sukka i lange Dyningar og song um uendelege
Ting; langt uppi Lidom gjekk Huldri og lét på
Lur; Tussefolke heldt Dans i Haugar og Hamrar; under
Fossen sat Grimen og spela so alting grét; ute på det
bleike, måneljose Have låg Havfruva den fagre og lokka
og song, so Sjøgutane fekk Hjarte-Ilt av Elskhug. Det
måtte vera underlegt å vera Skald, so ein kunde få
høyre slikt!

Etterkvart fekk Daniel inn heile den draumrike Visdom
som Læraren hans livde på.

Det stod ikkje godt til i Lande i desse Tidir. Folke
sov; Folke låg i Dvale; Trollham var kasta på det;
det var komi ned i noko vondt og fælt som Kapellanen

SIDE: 17

kalla Materialisme; visste ikkje lenger um Ånd. Og so
lengi so var, kunde ingin "Pintse-Vind" blåse Liv i dei
daude Bein ut-yvi Lande.

Synkvervt og ørt gjekk Folke og grov i Moldi og
tenkte på den stakkars Maten. Ikkje ein Draum hadde
det um kva sant Menneskjeliv var. Inkje høgare Hugmål;
inkje Sans eller Syn for det som var stort og høgt
og ædelt på Jordi; berre denne Trælesut for det som
gav i Gryta og fyllte i Pungen, denne trongsynte Tanken
på det "nyttige"; Kapellanen frynte helst, når han
nemnde det Orde. Åndlaust Matstræv låg som ei Våbøn
yvi Lande; det gjorde Folk til Trælar, til Dyr;
Folke låg som trollbundi, som trollsmurt under denne
Loke-Magt. Det galdt å ringje Folke ut or Berge;
Nordmanna-Anden frå Fedra-Tidi måtte upp; Stordåd,
Sogu, Song måtte vakne til nytt Liv. Og gjenom alt
måtte den sterke apostoliske Kristentru gløde som den
avlande Livskraft, so at Salmen og Folkevisa, Sogo og
Trui, det gudelege og det folkelege, kunde klinge saman
heilt og fullt; då vilde Åndi på nytt slå ut sine Vengir;
då vilde Norig vera atterfødt.

Daniel totte han forstod dette. Var det ikkje det same
som han sjølv hadde tenkt, um han ikkje hadde sét det
so klårt eller funni slike Ord for det? Han kjende
seg reint glad. Aldri hadde han sét på Læraren sin
med blidare Augo; og aldri hadde Læraren vori vissare
på, at det i Læreguten hans glødde ein heilag Eld, som
ein Gong vilde slå ut i Song eller Dåd til Glede for
Lande.

 -- Det gjekk eit halvt Års Tid; då kunde ikkje
Kapellanen drygje lenger med det tyske. Men det vilde
han ikkje heller taka på den åndlause Latinskulemåten.
Latintinskulen var i det heile eit syrgjelegt Hol, lét
han um. Det var ikkje ein Skule for Ungdom; det var
ein skule for Kaldklokskap og Åndsfiendskap. Difor
såg me då og, dessverre, at so mange av våre Embættsmennar
var på Matstrævarsida i den store Åndsstriden.
Dette forstod ikkje Daniel. Kunde rike og lærde
Folk vera Matstrævarar? Ja; når Kapellanen sagde

SIDE: 18

det -- . Og han fekk nok vera glad at han vart førd
ein betre Veg fram. Elles hadde han ikkje nettupp vori
rædd for å lære Leksur.

Dei brydde seg inkje um den tyske Grammatiken. Tok
til med Leseboki; Mål-Lovine fekk dei lære gjenom
Måle. Kapellanen las upp og umsette; Daniel gjorde
det same etter. Og det gjekk godt. Hugsa ikkje Daniel
Ordi, so hugsa han Innhalde; han lærde og snart å
gisse seg til Meiningi i mange Ord; dei som kom oftast
att lærde han. Det gjekk godt dette, totte Daniel.

Det same totte Kapellanen. Han var fornøgd både
med Guten og med Metoden; på denne Måten skulde
der koma Ånd inn i sjølve Tyskemåle. Og han skreiv
i eit Skuleblad um, kor godt det gjekk med den nye
Metoden.

Likso sæl som Læraren var i denne, likso sæl var
Daniel av di han endeleg kunde fortelja at han las tysk.
Han lagde serleg Merke til slike Ord og Vendingar som
han kunde få Bruk for; deim lærde han, so han kunde
ha noko å slå frå seg med heime, og noko å briske
seg med i Klokkarskulen.

Der galdt han for mykje til Kar; og han treivst der.
Millom anna og av di han lika so godt Inga Holm,
Klokkardotteri. Denne Inga var ein rund, søt litin Ting,
med eit godt, blidt Andlit og fagre Faktir; Augo låg liksom
halvt attlatne og smådrøymde, symjande i mild,
svevnug Glans. Det var forunderlegt so ljos og hyggjeleg
Skulestogo vart når ho kom inn. Der var noko serskilt
ved henne som Daniel aldri såg hjå andre; alt det ho
gjorde, um ho so berre rørde ein Finger, -- det var so
tekkjelegt, so uskyldigt, so vent å sjå på. Men Augo
var som Solglyttar. Kom ho til å sjå burt på Daniel,
vart han varm, og ei forunderleg søt og uroleg Kjensle
gjekk gjenom Bringa. Daniel drøymde ofte om dei Augo;
og når Kapellanen fortalde um Ydun eller Frøya, so
hugsa Daniel alltid på Inga. Han tenkte so smått, og
vart blodraud ved Tanken, at kanskje elska han Inga
Holm? -- 

Um ei Stund laut dei til med Latinen. Det var ikkje

SIDE: 19

etter Metoden; men det fall seg so at Kapellanen laut
drive på.

Daniel var stolt. Han visste det var Latinen som
skilde millom Lærde og Ulærde; Latinen var den tronge
Vegen som førde frå Kvardags-stimen til Åndshimilen;
ingin vart Stormann som ikkje kunde Latin; og no skulde
han få lære Latin.

Vyrdsamt tok han neste Dag Cæsars Bellum Gallicum
under Armen og strauk til Kapellangarden.

Men då han kom dit fekk han høyre, at det gamle
Romarfolke hadde vori eit Røvarfolk; den romerske Bokavlen
var ei åndlaus Herming etter den græske; det
var unaturlegt og meiningslaust for oss Nordbuar å lesa
Latin. Dette kunde Daniel ikkje skyna. Når Kapellanen
sagde det so laut det vera sant; men han fekk
vente med å forstå det til dess han vart eldre.

Det varde likevel ikkje lengi fyrr han kom etter at
Kapellanen hadde havt Rett. Latinen var i alle Måtar so
reint motsett alt det som me bruka, so heilt på tvert av
vår Tenkjemåte, at ein aldri skulde sjå slikt. For det
fyrste var Ordi urimelege. At eit Land skulde heita
terra eller ein By urbs, det var ikkje likt til nokon Ting.
Her nytta det ikkje å gisse seg fram; kvart einaste Ord
laut ein beint fram lære. Men endå galnare var det
med Setningane. Dei var so ihopvovne, og Ordi var
slengde um kvarandre på ein so vill Måte, at det var
mest Uråd å få Skìl på deim att. Prædikate kunde
stå fyrst i Setningen, og so kunde Subjekte koma midt
ned på Blade ein Stad; og stundom var det ikkje nogot
Subjekt! Han hadde aldri set slikt. Og so Grammatiken.
For her måtte han lesa Grammatik. Det nytta
kje med Metoden; få Ånd inn i Åndløysa var vonlaust,
som kapellanen sa. Det galdt å lesa med Vit; Daniel
måtte ikkje pugglesa. Men "sjå på" Grammatiken
måtte han, og det både stødt og stendigt. Og fæl såg
den latinske Grammatiken ut. Fire Deklinasjonar! Seks
Kasus! Og tvo-tri Undantak frå kvar Regel; og Undantak
frå kvart Undantak att; og so burtetter i Endeløysa!
Daniel såg seg mest yvigjevin.

SIDE: 20

Ikkje var der noko vidare Ånd i det dei skulde lesa heller.
Daniel hadde venta sig djupe Tankar og høge
Synir og vedunderlege Sogur av eit reint nytt Slag, og
so fekk han ei vanleg turr Kvardagsskildring av nokre
Småkrigar og Slag millom Romværingar og Villmennar
upp i Gallia. Var det nokon Ting? Daniel hadde lesi
mykje gildare Krigsskildringar i "Almuevennen".

So vart det stort Stræv og litin Framgang med Latinen.
Men Kapellanen brydde seg ikkje so mykje um dette.
At den naturfriske Bondeguten greidde seg klent i Latin
var i Grunnen berre eit Merke på, kor sterkt det romerske
Lage bar heile vår nordiske Ånd imot. Og
han trøysta Daniel med, at han lærde alltid nok Latin
til å få Artium med. Det var ikkje verdt å kaste
burt for mykje av sin Ungdom på noko som ikkje
styrkte, men snarare kvakla burt vår nordiske Ånd.

Det laut i det heile gå som det kunde med både
eit og anna i denne fyrste Tidi. Det Daniel lærde mest
av var Sogu. Kapellanen fortalde godt; og Daniel fylgde
med. Det var lett, dette, og greidt å hugse; og gløymde
han noko, var det berre å sjå etter i Boki.

Og so lærde han å drøyme. Han drøymde um Huldri
og um Inga Holm, og dei tvo vart meir og meir eitt.
Han drøymde og um alt det store og gode han vilde
gjera, når han vart Student eller Prest; av Skaldane og
av Kapellanen fekk han vita, at Ungdomsdraumane høyrde
med til det største i Live. Ingin vart ein rett Mann
som ikkje hadde drøymt i sin Ungdom! Og når Kapellanen
fortalde Daniel um Studenterlive, sagde han gjerne,
at det som gav dette Live sin Glans og si Høgd, det
var dei ungdomsdjerve Draumane. Til Studenterlive høyrde
Glede, Song, frisk Skjemt, god Kammeratskap; men kvar
Student som der var Mannsemne i, bar i Løyndom på
fagre Draumar som gav Gleda Ålvor og Leiken Meining.

 -- So drøymde Daniel, og trudde han var eit Mannsemne
av di han drøymde; det gjekk heller som det
kunde med Lesehugen. Men livde han høgt i Draumane
og i dei ljose Lyftingsstundine hjå Kapellanen,

SIDE: 21

so totte han det vart meir og meir stridt å halde ut
heime.

Det var so trongt og so smått der. So uhyggjelegt
og so åndlaust. Alt gjekk ut um den stakkars Maten.
Og ufjelgt var der; ikkje greie på nokon Ting. Dei
heldt ikkje skikkeleg reint dessmeir; og Glase kom mest
aldri upp, so Lufti var mang ein Gong som ho kunde.
Ikkje seg sjølve heller brydde dei seg um å halde reine;
vaska dei seg kvar Sundag var det godt. Ein Tanke
utanum det råe Matstræv fanst ikkje, når ein tok ifrå
det gudelege. Menneskjeliv hadde dei ingin Draum um.
Og her gjekk han so åleine. Han hadde ingin å tala
med. Den einaste skulde vera Judit; men kva forstod
vel ho. Og Lias, det var ein åndlaus Slamp, som
gav meir for ei Skjeppe Jordeple enn for all hans Ånd
og Skaldskap. Her var i Grunnen ikkje livande for
Daniel.

Vilde han segja noko um dette Vanstelle, so gjorde
dei Narr av han helst. Stundom vart Far hans vond,
når Guten kom med "fine Fimur". Han vilde kannhende
vera Storkar alt? -- det skulde ikkje stor Grisen
til, fyrr han slog Krull på Rova! Kvar Dag i Skule
med kvit Krage på Halsen, og so uppkjemd og uppstrokin
som han ikkje skulde vera den han var; og tok
han si Hand i aldri so lite Arbeid, so skulde han straks
ut i Kjøken og vaske seg! Jau, jau. Det skulde sjå
ut på Bondebygdi, dersom me vilde gje' oss til å gå
slik og vassle.

Daniel vart arg, når han høyrde sovori; svara stundom.
Ein Gong, i Skùmingi kom han inn og fann Stogo full
av ein Os som ikkje var god. Det hadde rignt um Dagen,
og Omnen hekk full av våte Klæde, som eima av
beste Magt; hu, sagde Daniel og pusta og blés; so gjekk
han burt åt Glase og vilde hava det upp, endå det
ruska og smårignde ute. Han gav seg til å banke og
bråke med Vindauga; for det var ikkje av deim som
gjekk lett. Og han visste ikkje anna enn han var åleine
inne. Men burti den store Umhengs-Sengi låg Gamlingen
og såg og høyrde på alt; og det tok til å koke

SIDE: 22

i han. "He, kaslag æ dæ du gjere?" kvesste han i.
Daniel kvakk, men tok seg att; sagde at han berre vilde
ha upp Glase; her var so kjøvi inne. Ole Johannes
tagde lite; det koka i han, han vilde gjerne finne eit
Ord, som kunde bite eit Grand. "Jaso. Det skal vel
... vera fint det, kann eg vita?" sa han. Daniel vart
arg og svara at anten det var fint eller ikkje, so vilde
han ha frisk Luft! Gamlingen dirra av Sinne der han
låg. "Høh, berre høyr! Kanskje du trur eg vil ha
Ruskvêre og den kalde Vinden inn i Sengi til meg,
når eg skal sova?" -- "Skal du sova, hev du endå
mindre godt av å liggja i denne Osen," svara Daniel;
han tok til å banke på Glase att, men ikkje so sterkt.
Likevel gjekk det upp; dermed lét han det stå på Glytt
og tok tilbeins ut; men Gamlingen låg og koka burti
Sengi. Og so tok Vinden Glase og slog det heilt upp.
Skjelvande krabba Gamlen seg upp og burt til Vindauga;
han slog det att med ein rasande Smell, som Daniel
måtte høyre so sant han var i Huse.

Etter den dagen gjekk Ole Johannes lengi og berre
mur-tagde. Men for Mari slog han på, at Daniel visst
ikkje hadde godt av all denne Lærdomen han fekk.
Mari forstod Meiningi og gjekk strakst til Daniel. Ho
bad han hugse på, kva denne Skulegonga kosta Far
hans. Det var ikkje å undrast på um den gamle Mannen
vart eit Grand sår på det; Pengane skulde han
ut med; og såg han so, at han fekk lite Takk au -- .
Å, desse Pengane, rengde Daniel. Var det elles noko
Pengar å røde um enno? Las ikkje Kapellanen fritt
kanskje? Han brydde seg nok ikkje so mykje um Pengane,
han. Til dette svara Mari, at ein kunde då vel
ikkje for Skam Skuld lata Kapellanen stræve for reint
inkjevetta. Ein laut alltid sende han ein Kjøtfjording
eller ein Smørambar so då og då; og so laut ein ofre
lite raust på dei store Høgtidine; på same Måten var
det med Klokkaren; so når alt vart ihoplagt, og dertil
det Daniel sjølv måtte hava, so vart det Pengar av likevel.
Ole Johannes hadde so-menn i det siste Åre lånt
ikkje so lite. Daniel kjende seg som djupt nede i ei

SIDE: 23

Myr. Berre Matrekningar og Mat-Tankar; Småskap,
Armodsdom heilt igjenom. Han gjekk ut. Han måtte
hava Luft. Kor skulde ein gjera av seg.

Men sidan torde han ikkje anna enn vera snild Gut.
Han lempa seg etter Husens Skikk og gjekk Far sin
under Augo so fint han kunde. Ole Johannes småmylte
med seg. Det hev du godt av, Far min! tenkte han;
det er ikkje verdt du vert Storkar for snart! Men Daniel
lika ille på Leiken. Han vart mest hatig på denne
åndlause Moldtrælen til Bonde som ikkje kunde forstå
det Slag av det som var høgt og stort og ædelt på jordi;
og alt i eitt gjekk han og sulla på Bjørnsons klassiske
Lengtingsvers i "Arne":

"Ud vil jeg, ud, o, så langt, langt, langt
 over de høie Fjelde.
Her er så knugende, tærende trangt,
og mit Mod er så ungt og rankt"!

Men når Bror hans, han Lias, høyrde slikt, so sagde
den åndlause Slampen, at "Herr Daniel" kunde vera
glad um han aldri fekk det verre enn heime.

III.

På andre Vinteren gjekk Daniel no hjå Kapellanen.

Men det vart ikkje stort av med deim i År. Hirsch
var komin upp i noko Krangel med dei vakte, som vilde
hava det på han at han ikkje førde rein Lære; og dette
gav han so mykje anna å tenkje på, at han meir gløymde
Daniel. Dessutan hadde han i Grunnen sått det han
hadde å så i denne Barnesjæli; han var då ikkje so
ihuga i seg sjølv heller. Og endeleg forstod han, at han
kunde ikkje gjenomføre "Metoden" sin; kannhende det
jamvel var gali å gjera denne stakkars Guten til Prøveklut
for sine Freistingar i Uppfostringskunsten?

Ikring Joletidir vart det fortalt i Bygdi, at Kapellanen
søkte seg ifrå. Han var nok leid av å vera her, sagde

SIDE: 24

Folk; dessutan trong han eit større Kall, av di han skulde
gifte seg.

Daniel vilde ikkje tru dette. Kapellanen kunde då ikkje
forsvara å sleppe han ifrå seg no, då han fyrst hadde
hjelpt han so vidt i Veg. Og han var vel ingin Matstrævar
heller, som kunde fara frå ei god Gjerning, av di han
ein annan Stad kunde få nokre Dalar meir i Årsløn.
Men Orde vart vissare og vissare; sistpå spurdest det at
Kapellanen hadde fengi Kall.

Då vart Daniel huglaus. Alle Utsynir stengde seg,
totte han; alle Vonir vingla vengskotne mot Jordi. Han
hadde stundom drøymt at han vart nedgravin lìvande; no
totte han det var som den Draumen vart sann. Han forstod
ikkje dette. Var det forsvarlegt å lyfte si Sjæl so
høgt, og so sleppe henne ned-i Moldi att? -- 

 -- Kjærasten til Kapellan Hirsch heitte Frøken Rud,
sagde dei, og var Dotter av ein rik Storbonde burtpå
Austlande. Frampå Fyresùmaren skulde Kapellanen der
burt og gifte seg; og so skulde han hit att og gjera seg
ferdug til å flytja.

Den siste Skuletimen kom Vonom fyrr. Det var so
det visna i Daniel, då han skýna det var Ålvor. "Men
du skal ikkje vera modlaus for det," sa Kapellanen;
"eg skal nok stelle det so at du kan få halde fram
med Lesingi på einkvar Måten. Då ljosna Daniel.
Kapellanen såg det og smilte. "Du tenkte kanskje eg
vilde narre deg du?" sagde han. "Nei-nei-nei," stota
Guten.

Då Kapellanen kom heimatt frå Kristiania um Sùmaren,
fylgde Kandidat Massmann, Son åt Presten, med
han. Massmann var ferdug med Studeringane no,
og skulde liggje heime og kvile seg til dess han fekk
Embætte.

Kandidaten var ein roleg, fåmælt Kar, bleik av
Andlit og svært ålvorsam. Folk kunde ikkje få Greide
på denne Fyren; for han studera korkje til Prest eller
Doktar eller Sakførar. Det einaste dei visste var, at
han hadde lesi "fælt mykje Språk", og at han skulde
vera "fælt lærd". Det vart til det at Daniel skulde få

SIDE: 25

gå i Skule hjå Kandidat Massmann utyvi Sùmaren og
Hausten.

Daniel var ikkje svært glad i dette: for han var rædd
Kandidat Massmann. Dertil var han rædd Prestegarden.
Han mintest kor fint og liksom høgtidsamt det var der, og
hadde ein heilag Age for gamle Presten. Men dessutan
tenkte han på Prestebikkja, som han hadde endå meir
Age for. Likevel gjekk han, og laut takke til, at han
fekk gå. Framum Bikkja slapp han med heilt Skinn;
like eins slapp han godt og vel framum Presten. So kom
han til Kandidaten, som sat bleik og roleg i ein Ruggestol
med ei Bok og ei Pipe og røykte.

Daniel liksom bukka og var raud og rædd. Kandidaten
stirde på han med isblåe Augo gjenom kalde blanke
Brilleglas: "Nå, det er Daniel?" -- Ja, det var då
det. -- "Godt; sit hit," sa Kandidaten og peika på ein
Stol. Daniel fram; og ned på Stolen. So vart han utspurd.
Kva han hadde lesi? Han svara so godt han
kunde; men var heile Tidi uroleg og ille ved; han kunde
ikkje skýna, um Kandidaten var fornøgd med Svari hans
eller ei. So kom Latinprøva. Daniel ynskte seg langt
ned i Jordi og tok til å sveite der han sat. "Altså, 2den
Bog. Slå opp ... slå opp ... slå opp 18de Kapitel.
Du har vel læst 18de Kapitel?" -- Ja, Daniel trudde
det. Men det var visst svært lengi sidan. Med dirrande,
sveite Hendar slo han Stykke upp. "Godt. Læs!" -- 
Daniel las. "Loci natura erat hæc, quem locum nostri
castris delegerant." -- "Godt. Oversæt!" -- Daniel visste,
at han ikkje kunde umsetja. Han hugsa ikkje eit Ord.
Likevæl freista han liksom. Men han kom ingin Veg.
Sat berre og stræva og stunde; arbeidde med Hendar og
Føtar; med heile Kroppen; men stod fast som for ein
Mur. Det var fælt leidt. Kva måtte ikkje Kandidaten
tenkje? "Nå," sagde denne, "Subjekte er -- ?" Daniel
gissa."Natura" sagde han. Men då Kandidaten ikkje
sagde ja, trudde han det var gali og retta: "Nei! loci,"
sagde han. "Er loci også Subjekt?" spurde Kandidaten.
"Nei" kviskra Daniel. "Nei visselig," svara Kandidaten.
"Subjektet er natura. Natura betyder -- ?" -- "Natur."

SIDE: 26

 -- "Naturligvis. Altså: loci natura -- ?" Eit gamalt
dimt Minne sveiv Daniel; han svara gissande: "Lunden -- ?
Naturen i Lunden -- ?" Dertil sagde Kandidaten inginting,
og so trudde Daniel det var gali. "Nei!" kviskra
han høgt. "Nei," sagde Kandidaten med uendeleg Ro,
so Daniel vart kald. Kva var loci for eit Ord? Kva
heitte det i Nominativ? -- "Lo-cus," gissa Daniel. Kva
tydde locus? -- "Locus, det er ... det same som -- ,"
"Hm. Er det det same som lucus?" "Nei." "Hva
er lucus?" -- "Lucus; lucus -- -- ." -- Lucus er Lund.
Men locus -- ?" Daniel reiv seg attum Øyra: "Locus
det er -- ; locus; -- hm!" -- "Locus er Sted. Hva
Kasus er loci?" -- "Det er ... Dativ -- ? -- Nei ...
Det er ... Genitiv -- ?" -- "Hm. Hør, Gutten min,"
sagde Kandidaten, "har du læst Grammatik?" -- "Ja litt
... men det er ei Stund sidan no," sagde Daniel; han
var våt av Sveite. "Ja det er visst det," sagde Kandidaten.
"Nå; vi får til med Grammatiken, Far!" Og
Daniel fekk fyrste og andre Deklinasjonen til Lekse.

Som ein våt Hund rusla han heim. Han kjende seg
so underleg litin. Dette her vart nok annan Dans. Med
Isingar gjenom seg tenkte han på den nye Læraren sin.
Her vart det nok ikkje Tale um Ånd og Skaldskap; her
galdt det å kunna sine ting; kunna Grammatiken! Og
den stod for Daniel i ei einaste tung Skodd. Men so
hugsa han at han hadde fengi Lekse. Ei ærleg, reideleg
Lekse, som han skulde lære; det var forunderlegt som
den Tanken styrkte han.

No visste han då kva han hadde å halde seg til.
Ei Lekse var noko som han visste kva var; ei Lekse
skulde han klara! Og når han næste Gong kom til
Kandidaten, so skulde den lærde Mannen få andre
Tankar um Daniel. Han mest sprang heim. Og tok
på Leksa med same. Var heiltupp glad i Leksa; tenkte
med Fysnad på, at han endeleg skulde få lære denne
Grammatiken, som alltid hadde set han so vonlaus ut.
Han skulde bli som ein Latinskulegut til å kjenne sin
Madvig!

Han gav seg til å stormlesa. Las og las, til dei tvo

SIDE: 27

Deklinasjonane gjekk som ein Dans. Då han kom til
Kandidaten næste Gongen var han ikkje rædd; Leksa si
kunde han. Og det gjekk godt. Han kom heim att
reint byrg; han hadde vunni! Grammatiken var visst
ikkje so åndlaus som han hadde tenkt. Med ein
Gong slengde han sine Draumar um Huldri og Fossekallen;
no vilde han verte lærd. Lærd og ålvorsam som
Kandidaten.

Hadde det berre ikkje vori den Prestebikkja! Men
den øydde so tidt hans unge Mod. Kvar Gong han skulde
inn eller ut kom dette store svarte Beiste luskande med
sine raude kokte Augo og gjekk og snusa på han liksom
han var ein Spìkeknok. Og Beiste var ikkje å skjemte
med. Det gjekk Segnir i Bygdi um fleire som hadde
vori ille ute for denne Bikkja; ein Husmann som var
komin til Prestegarden seint um Kvelden, og som dei
trudde vilde ha stoli, hadde ho biti eit Stykke or Leggen
på. Fleire hadde klaga for Presten yvi dette Dyre; men
Presten svara alltid, at Apollo beit ikkje skikkelegt Folk.
Men eingong hadde ho teki på ein Mann som kom til
Prestegarden og skulde betala Offerskjeppa. Stakkaren
hadde stadi på Skuldlista lengi, og Presten hadde vori
på han fleire Gonger etter denne Offerskjeppa, både
med Kyrkja og andre Stadir; no skulde då Mannen endeleg
gjera vel og betala. Han hadde endå selt ei Ku til
å greide denne Offerskjeppa, og ein Bank. Ja; i Banken
vart han av med Pengane sine utan Vande. Men då han
kom til Prestegarden fekk han Prestebikkja på seg, so
han laut røme det beste han hadde lært, og fekk Broki
si sundflengd attpå.

Då hadde Presten vorti vond og sett Bikkja i Band.
Men Bikkja lika seg ikkje i Bande. Ho stod og ylte og
peip all Dagen; Presten heldt ikkje ut å høyre på det.
Det var "ukristeligt Dyrplageri", sagde han sistpå, og
løyste Bikkja. Sidan gjekk Beiste som fyrr; og den som
kom til Prestegarden fekk greide seg sjølv som han best
kunde; det som hjelpte var, at Bikkja aldri beit "skikkelegt
Folk". Men Daniel var rædd likevel. Kven som

SIDE: 28

var skikkelegt Folk for slik ei Bikkje kunde ein vel aldri
vera stød på.

Det jamna seg etterkvart som Apollo vart kjend med
Daniel; denne kunde sistpå gå ut og inn i Prestegarden
som han vilde. Og det var ikkje fritt han var byrg av
at Prestebikkja hadde teki han upp i den Adelen av skikkelegt
Folk, som ho aldri gjorde noko; ho visste nok å
velja sine Folk, Prestebikkja!

Underleg nok lika ikkje Kandidaten denne Hunden.
Lika ikkje Hundar i det heile. Det var ein rå Skikk,
sagde han, ei Leiving frå ei Villmannstid, å halde slike
tamde eller halvtamde Vargar gangande i Gardane til å
skræme Helsa av nervøse Medkristne; og minst skulde
ein vente slik Villmannskap på ein Prestegard. Men
Gamlepresten berre knurra; han brydde seg ikkje um slike
"moderne Ideer", sagde han.

I Slåtten måtte Daniel vera heime. Men ut på
Hausten tok dei til att; og det gjekk godt. Daniel lika
seg; han kjende at han lærde noko. Og Kandidaten var
ein drivande Lærar som arbeidde med Lyst. Men som alt
gjekk på det beste, kom Apollo i Vegen.

Det var "Lesetime" hjå Kandidaten; Daniel sat midt
for Borde og kunde sjå ut yvi heile Prestegardstune.
Då ser han eit Kvinnfolk, som kjem stigande fram mot
Huse på slik ein underleg Måte. Ho var fatig klædd,
og litt upp i Åri; eit Bygde-Menneskje. Men i Hælane
på seg hadde ho Apollo, som var morsk å sjå, og
sleit henne i Stakken stundom. Ho var jammerleg
rædd. Gå fort torde ho ikkje, og stana eller snu torde
ho minst; so kom ho stigande i stutte, stive, ustøde
Stìg liksom ho gjekk i Ørska. Alt i eitt glytte ho
ikring som etter Hjelp; men der var ikkje Folk nokon
Stad; ho var åleine med dette Dyre. Og Daniel
såg kor ho bleikna for kvart Stìg. Munnen stod opin;
Augo steig store og kvitnande fram or Hausen; det
såg ut som ho svimra, som ho ikkje kjende kor ho
sette Foten.

Kandidaten såg på Daniel at det var eitkvart tids;
han såg ut. Då rauk Boki på Golve, og Kandidaten

SIDE: 29

på Døri; ut gjenom Stogu og Gang og Utedør; der
berga han fyrst Kvinnfolke i Hus, og då so Apollo kom,
flikrande og snikjande og skulde gjera seg gild for Husbond
av di han hadde vori so glup, drog Kandidaten
fram ein Stav han hadde løynt attum Ryggen sin, og
lagde til Bikkja so ho dreiv langt burt-yvi Tune. Og
skreik gjorde ho som ein brend djevel. Det var stygt
å høyre på. Ylande, gnistande, med Halen under Buken
og Ryggen uppskotin rømde ho rundt; og Kandidaten
etter; -- då kom Presten. "Henning!" ropa han; "Henning?"
 -- Og Henning, som såg at han ikkje stod att
Bikkja, snudde seg mot Far sin. Håre hans valt nedyvi
Panne og Øyro; Andlite var kvitt; som han stod der
framfor Presten rak og harm, skjelvande av Sinne, var
han fager. "Nå, er du der, Far," sa han. Og han heldt
fram: vart ikkje Beiste no bundi, so tynte han det! -- 
Meir kunde ikkje Daniel høyre.

Men då Kandidaten kom inn att, var han i Ulag, og
Daniel laut gå. Snart etter fekk han høyre, at Kandidaten
hadde fengje ein Post i Kristiania.

Daniel tok ikkje dette tungt; det laga seg vel, tenkte
han; no kom snart den nye Kapellanen. Og han Far
var meir uppsett på å få Sonen fram til Prest enn
Daniel hadde tenkt; so no skýna Daniel at han turvte
ikkje ræddast lenger.

 -- Ja; Moldtrælen vilde gjerne hava Son sin fram til
Prest.

Han tala fleire Gongir med Kandidat Massmann um
Daniel. Og Kandidaten gav han godt Mod. Guten hev
eit lett Hovud, sagde han, og greider seg utrulegt. Men
på Skule må han. Dette her vert berre upp i Tufs,
som du ser, og han vert aldri ferdug. -- Kor langt han
kann nå? -- Hå; ein god Embættsmann kann han bli;
ein ... slik som dei vil hava han; "send ham på Fabrikken,
Ole Johannes!"

Då Ole Johannes fekk vita kva "Fabrikken" var, lika
han denne Rådi ikkje so ille. Men då han rødde med
Mari um det, sagde ho plent nei. Styre den unge Guten
åleine heilt til Kristiania, der han kunde koma ut for

SIDE: 30

både Frimaurar og anna stygt, det fekk dei aldri henne
med på. Skulde han nokon Stad av, so kunde dei sende
han på Latinskulen i Byen; men elles kunde han vera
heime no som fyrr, og gå hjå den nye Kapellanen, når
han kom.

Den nye Kapellanen kom. Det var ein liten raudbleik
Kar med ljost Hår og raudt Skjegg; det fyrste han
gjorde var å gjera seg kjend med dei vakte. Då Ole
Johannes tala med han um Daniel svara han snøgt, at han
skulde skrive til Rektor ved Latinskulen og få alle
naudsynlege
Upplysningar; sjølv var han rædd han fekk so
mykje å gjera i Kyrkjelyden, at han ikkje fekk Stundir
til "Privatundervisning".

Ole Johannes sagde Takk. Vilde Presten høyre etter
um Prisen, og um kor lengi dei måtte gå på den
Skulen, so var det svært snildt. Men -- Ole Johannes
kom endå ein Gong upp med sine store, gamle Tvil -- :
trudde Presten at det kunde nytte å halde Guten i so
høge Skular? Var det Råd for ein simpel Bondeson å
koma so høgt upp? Kapellanen smilte og sagde, at me
hadde Bondegutar som var Bispar. Då tagna Ole
Johannes. Men store Draumar sveiv fram for Syni hans;
den som ikkje våga, han ikkje vann ...

Frå Rektor fekk dei "alle naudsynlege Upplysningar".
Daniel kunde koma inn i 3die Latinklasse, kannhende.
Det lét seg altso kanskje gjera på tri År. Og
Skulepengane
var ikkje store. Dessutan var det Von um Friplass,
når Guten hadde vore på Skulen eit Års Tid.
Dette totte Ole Johannes ikkje var so ille endå. Serleg
lika han det um Friplassen. Og når so Guten budde
hjå Hans Nerstad, og dei sjølve hjelpte han til med det
meste av det han trong til Mat, so vart det vel ikkje so
mykje dyrare. Det same meinte Mari. Pengar laut ein
låne; det sagde seg sjølv. Men deim fekk Guten sjølv
betala når han kom i Embætte. -- 

So vart Endelykten den, at Ole Johannes gjekk ned
til Storhandlaren på Nese, han Jens i Larsebakken eller
Jens Bakke som han skreiv seg, og lånte 100 Dalar, so

SIDE: 31

han kunde få Son sin på Byskulen. Og no meinte
Daniel han hadde vunni.

For det fyrste skulde han få koma ut. Og for det andre
skulde han få koma til byen. Han hadde ikkje vori mange
Gongir der. Men han hadde vori der so mykje at han visste
kva Byen var. Med sine høge Tårn, med sine fagre Hus i
lange, lysande Radir, med strålande Krambudir fulle av alt
som gildt var, med Hagar og Tre, med stolte, fine Folk som
gjekk og strauk på Gata i Gull og Silke og blanke Sko
og visste korkje av Arbeid eller Sut å segja, totte Daniel
at Byen minnte um det nye Jerusalem. Men Innferdi
til Byen minnte um Paradis. Store, kvite, staselege Hus
med Glasdørir, med Høgsvalir kvilande på kvite Stolpar
og umvaksne med grønt Lauv, med ljose, herlege Salar
strålande av Krystal og Gull liksom Salomons Tempel,
og rundt ikring svære, døkke Hagar med Lauvgjerde og
staute Traleverk av støypt Malm, yviskygde av framande
Tre store og forunderlege som Sedrar på Libanon
... Daniel kunde ikkje drøyme seg noko fagrare. Alt
var på ei onnor Gjerd enn heime. Framandt, forunderlegt,
storfellt, berre meint på å vera fagert. Ein kunde
sjå at Folk ikkje turvte tenkje på Pengar her. Kong
Salomons Rikdomar åtte dei, og Kong Salomons Herlegdom
bygde dei upp att.

Og no skulde han få vera i Byen. Ikkje ein Dag,
ikkje tvo Dagar, men År; og han skulde sjølv vera Bygut.
Fint klædd skulde han dagstødt gå og spenne i dei
stolte steinsette Gatune og sjå på Stas og Ståk og Liv
og gilde Krambuir og på Hamni store Skip, med Segl
so vide som Havreåkrar, og med Mastir so høge som
Kyrkjetårn. Og han skulde få eta Bymat, og gå på
kvite Golv med Åklæde på, og sitja i Sofabenkir so
mjuke som sengir; og han skulde få høyre Spél og
Trommeslått um Dagen og Vektarsong um Natti, og sjå
Apekattar dansande på Lirekassur og Bjørnar som gjorde
Kunstir på Svabbesalen, og Linedansarar, og Trollmennar
som åt Eld og svelgde store Sablar og Sverd. Endelaust
mykje stort skulde han koma uppi; no fyrst tok Live til;
han var den sælaste Bondeguten på Jordi.

SIDE: 32

Nei, ikkje den sælaste. For no skulde han ikkje få
vera i Neskyrkja kvar Sundag og sjå Inga Holm.
Men so mykje gildare skulde det vera å koma heimatt
ender og då, og vise seg i Kyrkja for henne og for
heile Ålmugen, når han var Bygut.

Han torde knapt sjå sine Jamnaldringar i Augo lenger.
Han kjende seg som ein Syndar mot deim, av di han
åleine skulde koma upp i alt dette. Og dei måtte ikkje
få den Trui at han var stor på det. Men i Grunnen
høyrde han ikkje ihop med desse Bondefolki lenger. Til
Hausten skulde han vera Bymann, fint klædd og med
fint Mål; då vilde han vera eit anna Menneskje.

Det gjekk Gjetord um dette i Bygdi. Daniel totte Folk
såg på han med andre Augo enn fyrr. Det gjorde dei
au. Men rundt um på Gardom gjekk Skravle som Vindkvernar.
Og Ole Johannes Sørbraut vart so fingerfarin,
og Framferdi hans so utlagd og uttolka, at hadde han
høyrt Helvti av det, so hadde han vorti galin. -- 

 -- Daniel kom til byen. Og hjå Hans Nerstad vart
han leigd inn. Men det viste seg at han ikkje kunde koma
høgre upp enn i 2dre Latinklassa. Det var eit År spillt.
Og jamvel i andre Klassa fekk Daniel nok å gjera med
å vinne seg etter.

Han fekk andre Ting au å stå i. "Klassekammeratane",
som såg at han var snild, gav seg til å gjera
Narr av "Bondetampen", som "tala Landsmål". Og tilslutt
gav dei seg til å gjera Narr av Namne hans.

Han var innskrivin i Bøkane for "Daniel Olsen Sørbrød".
Det sagde seg då sjølv at han vart heitande
"Surbrød". Og denne Skjemten totte dei Labanane var
so framifrå, at dei i alle Fristundir flokka seg um han
og ropa på "Surbrød". Kor mykje kosta Surbrøde i
i Dag?

Daniel var vaksin Kar, og snild og tòlmodig. Men
dette gjekk so innpå han, at han sistpå mest grét.
Hadde han gjort deim noko vondt? Kunde han ikkje
få vera i Fred? Men dette gjorde vondt verre. Daniel
hadde tenkt det skulde vera gildt å bli kjend med Bygutar;
men han hadde aldri havt det so vondt. Det

SIDE: 33

var som han stakk seg på Nålir og Netlur kvar han
snudde seg.

Det var endeleg ein Gut som hadde vondt av han og
rådde han til å gå inn til Rektor og få brigt um Namne
sitt. Når han heitte Daniel Olsen, so kunde han kalle
seg "Olsen"; so vart det slutt med "Surbrød"-skråle.
Daniel svara, at lét det seg gjera, so vilde nok han; men
det var so leidt at gå inn til Rektor åleine. "Ja, synest
du det, so skal eg vera med deg," sagde den andre. Dei
gjekk; og Daniel fekk det som han vilde; heretter skulde
han med Gud og Retten heite Daniel Olsen. Men frå
den Dagen var Daniel og Kristian Bliland Vénir. Og
Venskapen vart so mykje sterkare, av di dei på ein
Måte var Bondegutar båe tvo; for Kristian var Son av
ein Klokkar inn i Fjellbygdom.

Det hjelpte svært å få ein Kjenning. Og då dei
andre såg at Daniel ikkje var åleine lenger, men stod
under Varetekt av Kristian Bliland, som ikkje var nokon
Kastekjepp, so lét dei han meir og meir vera for det
han var.

Men Daniel kunde aldri like seg rett i denne Skulen.
Og Leksur og Lesing var det jamt. I Staden for å gå
og spenne på Gata sat han på det tronge Kòte sitt hjå
Hans Nerstad og las, og hadde det berre smått. Ein
gamall Trestol med fire Føtar attmed eit gamalt skralt
Kjøkbord, det var heile Stasen; og på Veggen hekk
Karl Johan med ei uhorveleg lang Nos og stirde mot
Døri med sure Augo. Og det som verre var: han totte
ikkje sjølve byen var so gild som han hadde tenkt. Det
var i Haustbløyta; og Regne var likso surt og Søyla likso
blaut som heime. Dei kvite husi stod skitne og gòrute
av Kolrøyk og Væte og var ikkje det Grand paradisiske.

Ein annan Ting var Daniel ikkje mindre leid for:
Byklædi
hans var ikkje som dei skulde vera. Når han
kom i Lag med dei andre Gutane, såg han sjølv at han
var Bondetamp. Seint og vrangt gjekk det med å skifte
Mål au. Det kom seg av, at han budde hjå Hans
Nerstad. Han hadde det elles godt der; Maten fekk
han vel stelt; og når han ikkje las, kunde han vera ned-i

SIDE: 34

den logne, stille Stogo, der Kona sat og sauma heile
Ettermiddagen; eller han kunde gå ned i Krambudi og
høyre på Bykjeringane, som var innum og handla for
1 i Såpe og 1/2 i Stivelse og fortalde Bynytt, eller på
Bøndane, som kom inn frå Lande med Jordeple og Smør
og tok Kaffe og Tobakk i Staden.

Men Hans Nerstad hadde vori Bonde. Han hadde
ått ein god og nokolunde stor Gard, som Far hans
hadde arbeidt upp; og han hadde ervt Pengar attpå.
Men dette Velstande gjorde at Hans Nerstad ikkje vilde
vera Bonde lenger. Det var lettare og gildare å lìva i
Byen; so selde han Garden sin og vart Bymann; sette
seg til med ein litin Høkerhandel der. I den myrke
Kjellaren sin sat han då År etter År og selde Sild
og Smør i Skillingsvis. Smått gjekk det, og keidt var
det, so det var ikkje fritt han stundom trega Garden sin;
i seinare Tid vart det endå lagt Merke til, at han feitna
og vart raud i Nakken og posin under Augo; han hadde
nok lagt seg åt Ølflaska. Men Bonde var han enno i
Grunnen, og Kona hans med; Daniel skjemdest då for
å knote for mykje, so dei høyrde det. -- 

 -- Med å vinne seg etter der han stod til atters gjekk
det smått; han kunde ikkje rett lære det som han ikkje
hadde til Lekse. So tok han seg fri frå Etter-Lesingi
meir og meir; fekk taka det att når han kom til
"Repetitionen".
Dette greidde seg på ei Vis. Men han
vart gangande med uheilt Samvìt og høyrde liksom ikkje
heilt med, totte han.

Den han hadde å halde seg til, og jamt søkte i sine
Fristundir, var Kristian Bliland. Denne rødde ikkje stort;
men han hadde Bøkar som han las upp av, mest "Folkevennen"
ved Ole Vig og anna sovori. Her fann Daniel
att mykje av dei Tankane han hadde lært hjå Kapellanen.
Og det var som han trudde endå meir på desse
Tankane no, då han såg at det var fleire um deim, og
at dei var å lesa på Prent.

Sidan kom han ofte fram med Ting som Kapellanen
hadde sagt, og som han skýna Kristian vilde like. Det

SIDE: 35

var ikkje alltid han sagde kvar han hadde slikt ifrå;
stundom visste han det vel ikkje klårt sjølv.

Det som Daniel av eigi hovud kunde finne ut våga
han seg sjeldan fram med; når han skulde segja det til
Kristian, totte han for det meste det var fåvist. Men
stundom sette han det fram liksom på Skjemt, so han
kunde læ det burt, um det ikkje vart godkjent; hende
det då at det greidde seg, vart Daniel kry og totte sidan
sjølv, at det var godt sagt.

Hadde han ikkje havt Kristian i denne Tid, so hadde
han visst gløymt alle sine gamle Draumar; Skulelufti var
ikkje helsesam for deim. Det var eit underlegt Hol,
denne Latinskulen. Alle Gutane var so vituge og so
vaksne; dei kunde flire og læ åt all Ting. Men dei
hadde visst aldri drøymt um anna enn Karakterar. Dei
visste at i denne Verdi galdt det å klara seg; og etter
den Visdomen livde dei; Kunskapen i seg sjølv vedkom
deim liksom ikkje. Det var berre Spursmål um kva
som var lett eller rangt å klara seg i; og det kvitta
deim eitt, um dei klara seg på ærleg Måte eller ikkje.
Ja dei som var drivne i å fuske galdt for Karar, og gjekk
og kytte av Fantestykki sine. Men dei som var strævsame
og trugne til å lesa, vart tidt og ofte gjorde til
Narr av dei ordførande Overlabanar i denne Grønkål
Klassa.

"Til i Dag hev eg ikkje lesi det minste Grand!"
skreik dei i Munnen på kvarandre, når dei kom på
Skulen um Morgonen. Og so trætta dei um, kven som
hadde lesi minst. Men når dei kom upp, klara dei seg
for det meste likevel; Daniel vart både forundra og modlaus
yvi dette.

Glade i Skulen var Gutane ikkje; dei var i Fengsel,
lét dei um; Lærarane var Fangefutar. Minst lika dei
Rektor; mykje hadde dei og imot Religionslæraren, ein
gamall uppturka Rationalist, som jamt mól um dei tri store
Vismennane Moses, Jesus, Sokrates; like eins imot Historielæraren,
som dreiv på med "Oversigtstabeller" og gav
Gutane historiske Slengjenavn; sjølv vart han heitande
"Robert Djevelen". Daniel totte i det heile ikkje Lærarane her

SIDE: 36

var som han hadde tenkt. Mange av deim såg ut til
å ikkje bry seg stort meir um Kunskapen enn Gutane,
og det dei visst tenkte mest på var å få Timane til å
gå. Dei byrja seint, og slutta so snart dei torde. Og
jamt var dei i Ulag; det var ikkje ofte at ein Time gjekk
av utan Gryl og Gnål. Sùme hadde sine visse Syndebukkar
som dei kvar Dag hadde uppe og reiv seg ut
på; andre syntest vilja piske Klassa fram til Dygd og
Dugleik med Spott. Daniel var rædd desse strenge Herrane.
Men han bøygde seg under deim med slik ein
Bonde-Vyrdnad og kunde dessutan for det meste Leksa
si so vidt godt, at han klara seg noko-so-nær. Kristian
Bliland like eins, endå han tok det meir rolegt. I det
heile lika Lærarane desse Gutane frå Lande. Dei var
uppvaksne under meir "patriarkalske Forhold", hadde lært
å lyde og vyrde sine Overmennar; hadde ikkje noko av
denne frons urbana, denne Storsnuten, som gjorde Bygutane
so ertesame å hava med å gjera. Audmjuke
var dei og lydige, lette i Taumen som Skulegutar
burde vera.

Men Daniel visste no at Kapellanen hadde havt Rett,
då han tala um Latinskulen. Her var "åndlaust", og
det til Gagns. Han vart stundom so leid av seg, at han
drøymde um å røme. Fara til Amerika, eller til Sjøs.
Det som dreiv han til å lesa var mang ein Gong berre
Tanken på Bygdeslarve, og so Tanken på Inga.

Ein Gong um Månaden kom Ole Johannes til Byen
med Matvarur til Son sin; stundom var Mari au med.
"Eg kann ikkje forstå, kva du vil til Byen etter," sagde
Ole Johannes; men Mari måtte inn og sjå um "Daniel,
Stakkar"; det var ikkje Råd for det. Daniel var glad
når dei kom; men dei var fælt bondsklege. Når han
fylgde deim i Byen, so vilde han helst ikkje råke Kammeratar.
Elles var det ikkje fritt anna han kom seg, han
Far. Ny Bykjerre hadde han rådt seg til som ikkje var
stygg; og det som meir var: han kom strjukande til Byen
i kvit Halskrage og Klædestrøye. Men ho Mor var den
same som ho hadde vori. Ho var vel for gamal til å
lære ny Skikk no. Ja ho lika ikkje at Ole Johannes fjelga

SIDE: 37

seg upp heller. Ein gong dei var i Byen, sette ho seg
til å syte og jamre for Daniel reint av Naudi um, kor
rart Ole Johannes tok seg upp i seinare Tid. Han vilde
liksom vera noko meir enn fyrr no, då han hadde ein
Son i Byen på Latinskulen. Ikkje hadde han den Arbeidshugen
heller som fyrr, men gjekk mykje og strauk ned
på Nese eller uti Bygdi og gjorde seg gode Dagar. Heime
vilde han òg lìva godt, kaupte heim fint Brød og Kaffi,
og løyste Blad som han sat og las i heile halve Yktine.
Brennevin hadde han og i Huse no. -- Brennevin? -- Ja;
um det kom eit Menneskje! Det skulde vera so gildt
alt no, må tru. Mari kunde ikkje skýna kvar det skulde
bera av. Men Daniel lika i Grunnen dette. Og til Mor
si sagde han, at det var visst ikkje fårlegt. Han far
visste nok kva han gjorde; ho skulde ikkje syte for det.
Kannhende hadde han, når alt kom ihop, betre Råd enn
nokon visste. Å Gud betre oss for Rådi, sutra Mari;
det var nok lånte Pengar han flaut på no. Ja det var
kje so visst, meinte Daniel; ein skulde ikkje tru ein
Bonde lenger enn til Tennane i sovori. Mari såg på
Son sin; slog so Augo ned att og sukka. Ho forstod at
ho nok ikkje fekk nokor Hjelp her.

 -- Då Daniel var heime i Joli fekk han sjølv sjå, at
Huse var komi på ein ny Fot. Og glad var han. Det
var Framandfolk komne som skulde sjå "Byguten"; og
alle livde godt; der var stor Høgtid. Daniel måtte lesa
Tysk og Latin for dei framande; og han såg kor kry
Gamlingen vart, når dei roste Guten og undrast på alt
han hadde lært. Men Lias, den Slampen, gjekk ikring so
sur og tver som han skulde vera ovundsam på Bror sin.

Her på Bondebygdi kjende Daniel seg fin Gut; og
han viste seg fram kvar han kunde, helst når han hadde
Von um at Inga Holm kunde koma til å sjå han. Tala
til henne tenkte han ikkje på. Men han viste seg fram;
og når han trudde ho såg han, gjorde han seg strak
og karsleg. Og bad til Vårherre um at ho måtte like han.

Tidi fra Jol til Våren drog seg uendelig seint. Han
vart so leid av Leksestræve at han stundom tenkte på
å fuske; men han kunde ikkje. Han hadde ikkje Lage.

SIDE: 38

Og ikkje det rolege Samvit som Bygutane. Vilde han
freiste, kom Læraren til å skýna det strakst. Men det
hende ikkje so sjeldan at han fekk Hans Nerstad til å
skrive Sjukesetel for seg, når han hadde altfor stor Uhug
til Skulen.

I Staden for å lesa sat han då gjerne heime og
drøymde um Inga, som han vilde skrive Friarbrev til, so
snart han vart Student. Og han gjorde Vers um sin
store Elskhug. Det var eit strævalt Arbeid å gjera Vers;
men det var so hyggjelegt å stelle med noko som vedkom
"Henne".

Heile Skulen var som leid av seg i denne Tidi.
Gutane forsømde, Lærarane stundom med. Leksune dei
fekk var so stutte, at dei kom ingin Veg; og endå laut
dei Gong på Gong taka deim upp att, av di ingin lærde
deim.

Frå Januar var det komi tvo nye Gutar inn i Klassa,
den eine ein Lensmannsson, Ole Bentsen, den andre,
Peter Didriksen, Son av ein Høker på Nese. Med desse
prøvde Klassa ei Stund å hava Moro; men det vart
ikkje noko av. Dei visste å klara seg, desse tvo. Godt
heldt dei ihop; og klokt stelte dei seg. Ole Bentsen var
tagall og likeglad som ein Sælhund, so honom beit inginting
på; og Peter Didriksen -- som elles vart heitande
Peter Dirk -- , visste å svara for seg so snøgt og smålentugt,
at ingin var god for å målbinde han. Daniel
og Kristian prøvde ei Stund å halda Lag med desse tvo
Karane; dei var då Landsfolk, dei au. Men Ole Bentsen
og Peter Dirk vilde nok helst hava finare Lag. Det
var Gutar som visste å greide seg. Dei var med på
jamvel fårlege Ting, som Kortspel, ja um det var ei
halv Flaske Øl med Sigar; men dei visste alltid å stelle
seg so, at um gali skulde gå, so kunde ikkje dei få
Skuldi. Lesehestar var det av Velten. Men dei jamra
yyi [sic] at det gjekk so smått; og Hausten etter melde dei
seg ut av Skulen og reiste til Kristiania; ein kunde få
Eksamen både snøggare og billegare når ein gjekk på
"Fabriken", sa dei. -- 

 -- Endeleg tok det til å lide fram mot Årsprøva.

SIDE: 39

Då vart det ein annan Dans; det tok til å livne og
kvikne i både Gutar og Lærarar, liksom det vert Uro i
ein Smalagarde, når det dreg upp til Uvêr. No kom
Bøkane for ein Dag; og no kom Kunskapen og Arbeide
til Ære. Kor mykje hadde den lesi til i Dag, og kor
mykje hadde den lesi? Kunde Per det? Kunde Pål
det? Kva tydde det Orde, og kva tydde det Orde?
Kva var det for Præposisjonar som styrde Ablativ, Akkusativ,
Dativ? Kunde Per det Bevise? kunde Pål
konstruere den Polygonen? Anna var ikkje høyrande
frå Morgon til Kveld; Daniel vart reint fælin av all
denne Lærdomen. Han totte han kunde ingin Ting.
Ikkje hadde han Tiltak til å lesa heller, meir enn Leksa
for Dagen då. Ikkje fyrr det kom so langt at Prøva
tok til, so han visste når han skulde upp i kvart
Fag, fekk han si fulle Lesekraft. Men då las han på
Spreng.

Og han klara seg. Han kunde ikkje mykje; og det
han kunde var han ustød i, av di han var uklår i Grunnane.
Men når han sat ved Eksamensborde greidde
han seg likevel. Han forstod det mest ikkje sjølv; men
han hadde frå Barne av øvt seg upp i å sjå og
høyre på Læraren, kva Svar det var som kravdest; og
den Kunsten brùka han, um han so ikkje visste um det.

Han vart Nummer 9. Der var Futesønir, ja Prestesønir
som kom nedanfor honom; det totte han var mest
utrulegt. Det same totte Ole Johannes, då Sonen kom
heim og fortalde det; og Gamlingen kunde ikkje dylja at
han var kaut av dette.

Elles var han tung og tagall av seg no att. Daniel
undrast på dette; men gamle Mari kunde fortelja, at han
Far hadde set Ende på dei 100 Dalarne fyrr han vardest;
so at no var det berre å tenkje på å få eit nytt
Lån. Det var ikkje greidt. Ole Johannes hadde tenkt
at 100 Dalar aldri kunde få Ende. Men når ein fór
flust fram, so -- . Daniel vreid seg. Det var då ei
æveleg Straff med desse Pengane.

Men han trøysta seg med, at no hadde Gamlen drivi
det so vidt at han ikkje kunde slutte. Og kva gjorde

SIDE: 40

det um han tok eit nytt Lån? Garden var visst stor
nok til å bera både det og meir.

Likevel heldt han seg helst undan Far sin. Dette
mistydde Gamlingen; trudde det var Storkarsgrillune som
var ute att. Og dette var so mykje meir harmelegt no,
då Ole Johannes ikkje lenger heldt seg for nokon reint
simpel Bonde. Han hadde jamvel kosta Pengar på å
koma seg litt upp, so Son hans ikkje skulde turve
skjemmast av han. Ein Dag kom han med det. Daniel
svara so snildt han kunde, at det hadde aldri vori hans
Tanke, slikt. Men Gamlingen meinte det var greidt å
sjå kva Tanken var. Og han hadde ikkje venta sovori
no, sagde han. Han hadde visst gjort alt det han kunde.
Og um Daniel tottest vera Storkar, so fekk han ikkje
gløyme kven det var som laut svide for det. Daniel
meinte at Pengane skulde han greide når han fekk
Embætte, so det var vel ikkje verdt å taka seg nære
av det no; Gamlingen svara, at det vart ikkje på dei
fyrste fjortan Dagane at Daniel fekk det Embætte. "Nei,
nei; kven hev meint det?" sagde Daniel stutt.

So vart det uhyggjelegt heime som vanleg. Og Mari
jamra jamt og samt um, at det gjekk til atters. Arbeide
vart drìvi mykje med Leigefolk; Garden tok til å koma
i Nedfall. Ole Johannes var i Skuld hjå Jens i Larsebakken,
og no måtte han handle hjå honom mest all
Ting; selja billegt og kaupe dyrt. Ikkje var han so
trugin med Boki heller som fyrr. Han låg heller og
sov om Morgonen no i Staden for å lesa Bøni; og so
kunde ein ikkje vente anna enn at der vart "lite Vælsignels
med Arbeide". Daniel svara ikkje lenger.

Han trøysta seg med å drøyme um Framtidi og um
Inga. Når han vart Student jamna alt seg; og då
vilde han bjode Inga Holm Hjarta og Hand. Ho var
for fin for Bondegutane, og for dei andre var ho ikkje
rik nok; so fekk ho stå fri, som Blom på høgt Fjell,
til dess han kunde koma. -- 

 -- Daniel fekk ikkje Friplass på Skulen næste År,
då han ikkje kunde skaffe Attest for Fatigdom. Men
på Skulen kom han likevel; Gamlingen tenkte der var

SIDE: 41

ikkje anna fyri. Og kor ille Daniel lika seg på Skulen,
so var det betre i Byen enn heime på Sørbraut likevel.
Ja sjølve Gamlingen vart ein annan, når han kom til
Byen. Det var som han yngdest upp att her inne, totte
Daniel. Han kunde sjå so raud og frisk ut, og hava
slik ein Glans i Augo, at ein skulde ikkje kjenne Mannen
att. Sjølve Hans Nerstad vart glad, når han såg
Ole Johannes so livleg; han nikka til Daniel og lo so
smått.

Men ein Gong ut på Hausten -- det var ein regnsur
og kald Dag seint i Oktober -- totte Daniel at Gamlingen
var kvatare mest enn rimelegt kunde vera. Og
Glansen i Augo var helst som ei Dimme. Daniel forstod
seg ikkje på dette; kóss kunde det hava seg, tru?

Ut mot Kvelden skulde Ole Johannes på Heimveg.
Då var han bleikare att og meir tagall; men det underlege
Lage fylgde han. Og som han sat i den nye Bykjerra
si og rødde nokre Velfar-Ord med Hans Nerstad,
såg Daniel, at Augo hans var stirande og stive som på
ein drukkin Mann. Då seig det ei Tyngd yvi Guten.
Han gjekk upp-å Rome sitt; visste ikkje kor han skulde
gjera av seg. Han berre såg Far sin som han sat der
nede og glodde med dei rare Augo; og det verkte so
vondt i Bringa hans. Kunde Vårherre tillata slikt?
Far hans hadde då alltid vori ein skikkeleg Mann og
haldi seg til Boki. Ja, so nær som i seinare Tid. -- Ja,
men likevel. -- Nei, nei. Noko so fælt kunde ikkje
hende. Han sagde det til Vårherre og, at det måtte
ikkje hende! Ein brennande, sår Hug til å gråte
kom upp; men han fekk det ikkje til. Han sette seg
burtåt Glase; der sat han med Hand under Kinn og
stirde ut i Lufti lengi. -- 

So kom Lias ein Dag køyrande til Byen i den nye
Bykjerra og skulde henta Doktaren. Daniel skulde au
vera med heim. Det stod smått til med han Far. Han
var komin heim frå Byen reint skamfrosin; hadde nok
somna på Lasse og i Ørska køyrt ein galin Veg, so
han kom ikkje heim fyrr langt ut på Morgonen; og då
måtte dei bera han inn. Han var gjenomvåt og reint

SIDE: 42

stiv. Og no låg han der med ein brennande Bringeverk
so eleg og arm, at han mest ikkje var attkjennande. Ikkje
samla han heller lenger. Han berre låg og rasa, tøvde
um Bispar og Prestar og mangt og mykje som der korkje
var Ev eller Stev i. Det var nok ikkje anna å tenkje
på enn Enden.

Daniel tagna reint burt. Han fulgde med heim, tung
og hugsjuk som han skulde til si eigi Likferd. No var
alt slutt. Og at det skulde koma på denne syrgjelege
Måten!

Doktaren sagde det var Lungebrand. Dei skulde ha
henta han fyrr; no var her inginting å gjera. Han
skreiv upp noko Medisin, murra og fór. Mari gjekk ut
og inn og grét; ho var so burte at det mest vart Judit
som laut stelle den sjuke. Daniel torde knapt vera inne;
det var so fælt å sjå Far sin som han der låg, vìsin
og grå, med ville Augo og hole, skjegg-grodde Kjakar
og sår, riktande Ande; men endå verre var det å
høyre på det øre Snakket um "Sonen, som skulde verta
Bisp". Mari spurde Daniel med gråtande Tårir um
Far hans hadde vori ... um han hadde fengi noko ...
meir enn han tolde ... der inn i Byen; Daniel vart
bleik, men sagde Nei. "Å Gudskjelov for det då!"
grét Mari. Den raudhærde Kapellanen kom ender og
Gong og vilde tala med den sjuke um hans Sjælesak;
men det nytta ikkje. Han kunde nok vakne for eit lite
Bìl, han Far; men strakst etter var han burti Ørska att.
Og i den Ørska døydde Ole Johannes.

Der stod Daniel.

Det viste seg, at Gamlingen i dei seinste Åri hadde
sett seg i større Skuld enn nokon visste. Det meste
skyldte han hjå Jens i Larsebakken. Men det var Smågjeld
både her og der, i Byen og Bygdi. Garden var
so skuldsett som han med godo kunde vera.

Skulde dei klara det, fekk dei sjå å koma til Lags
med Jens. Denne viste seg ikkje urimeleg. Han vilde
berre hava Daniel til å skrive under på, at han skulde betala
Gjeldi -- halv tridje hundrad Dalar -- so snart han fekk Embætte
eller Post; og so skulde Mari og Elias gå god for

SIDE: 43

Daniel og sjølve stå for Pengane, um han døydde eller
vart helselaus; Rentur skulde dei leggje med 5 Procent
um Åre til dess Pengane var greidde. Daniel skreiv
strakst under. Det kunde ikkje skilja honom noko det;
og so vart det då ein Ende på all denne Uhugnaden.
Til Lagverje tok Mari gamle Tarald Ruste, som fyrr hadde
vori Lensmann; og det vart avgjort at ho skulde bli
sitjande i uskift Bu.

Der var ingin løynd Rikdom å finne. Ingin nedgravin
Skatt; ingin Pengehop på Kistebotnen. Kunde Mari og
Lias med Stræv og Sparing fikte seg igjenom, so vilde
det vera mest meir enn ventande.

Til Daniel var der inginting. Dei sagde han fekk
freiste å koma inn på ei Krambu. Han svara ha og
ja. Kva skulde han på ei Krambu?

Han gjekk som i ei tung Ørske. Det var ute med
alt. Og verst var det å tenkje på Inga.

Inga, Inga. Kva tenkte ho no? Han torde ikkje
vise seg i Neskyrkja i denne Tidi. Men kvar Sundag
når Folk gjekk frå Kyrkja, sat Daniel på ein Stein
attum ein stor Runne ovanum Vegen og såg etter Inga.

Det kunde ikkje gå slik. Her måtte koma Hjelp.
Han gjekk under um han ikkje nådde fram; kunde
Vårherre tillata at ei Sjæl gjekk under?

Der var mange rike Folk i Byen. Der var Folk som
kosta burt Tusund på Tusund berre til Stas og Fjas.
Det stod just i Blade, at Grosserar Helle hadde kaupt
seg ein Lystkutter for 500 Dalar. 500 Dalar til ein
Lystbåt! Med dei 500 Dalane kunde Daniel vori berga.

Eller denne Bror vår, som fór og flakka i den vide
Verdi, og ingin visste kvar han vanka; kannhende var
han i Amerika ... Gifte seg med ei rik Dame, vart
Eigar av ein Million; kom heim, greidde heile Bundelen ...

Eller den som kunde få i Bergkongen. Eller Nissen;
eller ein Dverg; eller noko anna slikt ... Der
var Rikdomar nok i Jord og Haug; den som berre kunde
finne deim. At ikkje den gamle Dagfinn Sørbraut likso

SIDE: 44

godt kunde ha råka på ein Klump Gull! Det var
mange som hadde funni Gull i gamle Haugar.

Tarald Ruste! Han skulde vera ein velhaldin Mann.
Um ein språka vel med honom?

Å nei. Han var ein Moldtræl han som dei andre.
Han var endå til Jåbækianar. Kva Sans skulde ein
der vente for Ånd og Vitskap?

 -- Men Jåbækianaren Tarald Ruste hadde tenkt eit
Grand på den unge "Studenten". Det var ille at dei
Pengane skulde vera reint burtkasta, totte Tarald. Dessutan
skulde Guten vera klok. Og det vilde vera godt um
me kunde få Embættsmennar av Bondestand. Dei me
no hadde, var so framandslege og kjende so lite til Live
hjå Folke, at det var plent som dei skulde vera ein
annan Nasjon. Bondegutane derimot, dei visste kva Folke
hadde å stå i.

Han hadde rødt eit Grand med Daniel; det såg ut
til å vera ein snild Gut. Tarald kom innum ein Gong
sidan og rødde meir med Daniel. Denne totte ikkje at
han, ein Skulegut, kunde hava Meiningar mot ein Mann
som gamle Lensmannen; og dei kom godt til Lags.
Berre når Tarald kom innpå um Jåbæk og Sparetanken,
og um at Embættsmennane hadde det so altfor
feitt, då kunde ikkje Daniel vera heilt med. Men han
vilde ikkje segja imot heller; han sagde han hadde havt
for annsamt på Skulen til å fylgje med i alt slikt.
Men då han såg at Tarald Ruste ikkje var fornøgd
med dette, lagde han snøgt til, at sjølvsagt var Sparsemd
ein god Ting. "Ja, det lærer du nok å forstå!" meinte
Tarald.

Etter dette hadde Daniel mest som ei Von um Lensmann
Ruste.

Og Lensmann Ruste hadde Vonir um Daniel. Han gjekk
og undrast på, kven han skulde få med seg til å hjelpe
Guten fram. I Bygdi var der ingin som åtte Pengar
utan Presten; men det var ingin som gjekk til Presten
etter Pengehjelp. Eit Par Mennar i Byen var det som
ein kannhende kunde freiste. Grosserar Helle var ein
greid Kar i visse Måtar, endå han ikkje heldt med Jåbæk.

SIDE: 45

Det var dei som tvìla på, um Grosserar Helle var
so rik som han ståka til; men Tarald tvìla ikkje. Og
so var det gamle Finsen. Han hadde hjelpt ein slik Gut
fyrr, han; det var alltid ein som vilde på Missjonsskulen;
men kven veit; han gjekk gjerne med her au. Tarald
Ruste køyrde til Byen ein Dag og tala med desse Mennane.
Og det gjekk godt. Grosserar Helle sagde Ja på
fyrste orde. Finsen var seigare; for han hadde lova
Vårherre å brùka alt det han kunde avsjå til
Sulu-Missjonen.
Men sistpå gav han seg. Kannhende Vårherre
kunde bøygje Hjarta hjå denne Bondeguten slik,
at han òg vart Missjonær ein Gong? Ein fekk setja
alt i Herrens Hand, meinte Finsen. So vart desse tri
Mennane samstellte um, at dei skulde hjelpe Daniel
Sørbraut fram til Student-Eksamen. Og Helle vilde
dei skulde sende Guten til Kristiania på "Fabriken"
og få han "ferdig i en fart"; det var både billegare
og betre, sagde han; og so hadde Jonas Didriksen på
Nese gjort med han Peter, Son sin. Dette gjekk dei
med på, dei andre.

So kom Tarald Ruste svært kry ein Kveld køyrande
til Sørbraut med dette Fagnadbòde. Og velkomin vart
han. Heile Huse kom på Ende; Daniel lo; Mari koka
Kaffi; Judit gjekk å stellte um Lensmannen som det var
ein gamall Bestefar; sjølve Lias smilte. Mari lika ikkje
alt so godt det at Daniel skulde til Kristiania; men ein
kunde ikkje setja seg på Bakføtane no. Ho berre spurde
seg fyri; var det ikkje våglegt å sende so ung ein Gut
der inn; der skulde vera so mange stygge Folk, Frimaurar
og Fritenkjarar og ... "Langtifrå!" sagde Tarald
Ruste. Dei sende yngre Gutar enn Daniel der inn;
dessutan so var det berre noko Tøv det, at Frimaurane
slagta Folk og sende deim til Tyrkrie. Det var skikkelege
Folk i Kristiania som her. Latinarer var dei, og
Embættsvénir, og elles noko stort Herk i mange Måtar;
men det kom ikkje Daniel ved; han klara seg nok. Dermed
laut Mari lata seg lite.

Daniel hadde ikkje Fred heime lenger. I Kristiania
var det han skulde finne det store og ædle og fagre

SIDE: 46

på Jordi; og Byen bygde seg upp i hans Hugsyn som
ein Skog av kvite Tårn. Der vilde eit heilt nytt Liv
taka til; men mot Inga Holm vilde han alle Dagar vera
trufast. -- 

 -- Lengi venta kom endeleg den store Tysdagen, då
han skulde av Stad. Ho Mor og han Lias fylgde til
Byen; sistpå stod dei alle på Eimbåtsbryggja. Mari
var so rædd ho skulde ha gløymt eittkvart; "er det
ikkje so at du kunde turva endå eit Nysta med grått
Ullgarn?" Men Daniel meinte han hadde Ullgarn nok;
han berre venta på Båten. So snart denne hadde
lagt til Bryggja krabba han seg umbord; og han sagde
Farvel til Mor si og Bror sin med Hjarta bankande av
uroleg Glede.

Det ringde tridje Gongen; Båten sette i med ein forskræmeleg
Yl og tok til å arbeide seg ut frå Bryggja.
Farvel! Farvel! høyrde ein rundt ikring, og kvite Lùmmedukar
tok til å slå i Lufti som mange småe Vengir.
Men der var ingin som veifta til Daniel. Gamle Mari
hadde kje nokon Duk å veifte med; det vesle Lùmmaplagge
sitt av raudrosut Bommullsty hadde ho gløymt etter
heime. Ho stod uti den eine Kanten av Bryggja, langt
burte frå dei fine, og beit i Plaggsnippen og såg etter
Daniel med raude Augo; det var so vondt å tenkje på
at han skulde so langt burt. Ho vilde ikkje gråte so
framande Folk såg det; men Gråten var ikkje god å
døyve. Han fyllte Bringa som ein sår, varm Flaum, og
fram vilde han, vilde han; skar seg heit og brennande
fram i Augo; vreid seg bivrande um den magre Munnen.
Men då Båten hadde lagt heilt ut ifrå Bryggja, og ho
såg "vesle Daniel" stå åleine på Framdekke millom
alle desse framande som såg so reint uvedkomande ut,
då kunde ho ikkje halde seg lenger. Ho snudde seg
burt, bøygde Hovude mot Hendane og grét, grét so det
skok i dei gamle slitne Akslom.

SIDE: 47

IV.

"Olsen, Olsinis, Olsini, Olsinem, Olsen! Olsine," -- 
deklinera Johannes Ortvedt.

Markus Olivarius Markussen lo i høgan Sky. "Ja det
er rett!" sagde han, "Olsen gjeng etter 3die. Ha-ha-ha!
Olsen, Olsinis -- ha-ha-ha! Ortvedt er ein Mann med
Idear!"

Daniel lika ikkje å bli deklinera; men han lo med
so godt han kunde; han visste det nytta ikkje å slå
seg sint.

"Og der er Olsen den andre!" ropa Markus Olivarius
Markussen, som og var ein Mann med Idear.

Inn kom ein ung, høg Fyr med Hengje-Akslir og lang
Hals; Andlite blømde i tæringfine Litir.

"Nei Takk ska' Di ha'!" sagde han med eit Bassmål
som ingin skulde venta frå slik ein Smalhans; "det skal
Di vera blå for! ,Den andre' er jæ mye for lang til
å vera, ser Di." Han lagde Bøkane sine ifrå seg; tok
Daniel under Armen; drog han med seg midt frampå
Golve; song so med brestande Mæle og store Teaterfaktir:

"Jeg -- er -- Olsen den første, Olsen den første, Olsen den første;
Han -- er -- Olsen den anden, Olsen den anden, Olsen den anden, -- 
 -- Begge vise Mænd."

Markus Olivarius Markussen lo i høgan Sky. Johannes
Ortvedt higra med; Augo hans lo, og Skjegge hans
lo, og heile Karen lo; for han visste, at no kom Markussen
med Deklinasjonen.

Og Markussen kom med Deklinasjonen. Apropos: kunde
Herr Olsen den fyrste deklinere "Olsen"? -- 

Fleire og fleire kom. Ein og ein, tvo og tvo, nytvegne
og bleike, slitne å sjå til; Svevnen sat enno i Augo

SIDE: 48

på deim; mange sagde: "uff! jæ er så trætt i Hode i
Dag." Og for kvar som kom vart den Ortvedtske Deklinasjonen
tekin upp att, og Markus Olivarius Markussen
lo i høgan Sky.

Det "akademiske Kvarter" var strakst ute; Gutane kom
i Flokkevis. Sùme sette seg på Romi sine tagalle og
myrke, slog upp ei Bok og stengde seg inn i seg sjølve;
andre flokka seg um "Olsines" og den store Deklinasjonen.
Der kom Hans Haugum. "Haugum! Haugum!" ropa heile
Flokken i Kor; men Olsen den fyrste hadde fengi Daniel
med seg frampå Golve att og ropa utyvi Klassa med sin
utrulege Bass: "Mine Herrar! Her stend eg fram på
dette Skravle-Ting og krev, at De ein som alle og alle
som ein hyller og godkjenner Olsen den andre av Dynastiet
Grisenburg som min lovlege og ulovlege Ettermann
i alle Måtar -- ." Lenger kom han ikkje. "Ja dette
Olsen!" sa Haugum; han snudde seg til Daniel og spurde
um han ikkje hadde noko Gardsnamn, han heller kunde
brùka. Daniel hugsa sin gamle Surbrød-Strid; m -- nei,
sa han; Gardsnamne var lite tess. "Hva hetter Gården?"
spurde Haugum. Daniel vreid seg: "å ... " "Han
hetter væl itte Tamperud som der jæ er fra?" spurde
Olsen den fyrste; ålmenn Lått. "Nei," smilte Daniel;
han undrast på denne Austlendingen som vilde fortelja
sovori. "Nå, lat oss høyre," sa Haugum; han
undrast på denne Vestlendingen som var so sein i
Vendingi. "Gården hetter Sørbr -- rød," sa Daniel. "Sørbrød;
det var rart. Segjer dei Sørbrød, Folk der burte?"
"N -- ei," svara Daniel, "men det skrivst so." "Kva segjer
Folk då?" "Folk -- ; dei segjer ... " -- "Folk segjer
vel Sørbraut," lagde Markus Olivarius myndigt inn;
han kunde Landsmål. "Ja," sagde Daniel; "dei segjer
Sørbraut." "So heiter Garden Sørbraut då," dømde
Haugum; "og det skulde ikkje vera godt nok?" -- "Sørbraut?"
spurde Daniel med store Augo. Javisst! Sørbraut!
"Sørbraut er eit godt Namn," dømde Markus Olivarius.
"Men Sørbrød -- ha-ha-ha-ha! Søerbrøzz" -- han hermde
det på Dansk -- , "det duger ikkje. Ha-ha-ha! Det er
dei danske Futane som hev funni på det. Søerbrøzz,

SIDE: 49

ha-ha-ha-ha!" -- "Surbrød," smålo Johannes Ortvedt.
Daniel raudna; men han kom seg att, då han såg at
ingin hadde lagt Merke til det. Markus Olivarius tala
lærdt um norske Gardsnamn og danske Futar; men Haugum
heldt fram med sitt. Sørbraut var eit godt og norskt
Namn, som han burde brùka; -- "ikkje sant, Rud?"
ropa han til ein nykomin som nettupp stod og lagde
Bøkane sine ifrå seg. "Heiter Garden Sørbraut?" spurde
Rud. "Ja?" "So er der eit Nordbraut og?" Dei såg
på Daniel; "Ja," sagde denne, " men langt ifrå ... "
"Det er det same," dømde Rud; "Braut heiter Garden;
og Braut bør De heite." Rud sette seg; ålment Samtykke.
Daniel totte sistpå sjølv at "Daniel Braut" lyddest godt;
og han skulde taka det Namne, sa han, -- "om det
går an da."

"Hoh-oh-oh! gjeng an?" braut det laust med stort
Bråk og ein hol, hivande Lått frå "Myrkekroken" der
Aslak Fjordan hadde sitt Rom; "enn Don Pedro då?
Don Pedro de Monsen, o-oh-oh! -- som skifte Namn
kvar Gong han flutte, so når dei skulde ut med Rekningar
på Monsen, so heitte han Larsen, og når Rekningane
lydde på Larsen, so heitte han Rabbestad; og
kom det Rekningar på Rabbestad, so heitte han Monsen
att -- hoh-oh-oh-oh!" Men no kom ikkje Aslak Fjordan
lenger.

Døri gjekk upp på vid Vegg. Og inn steig, stor og
røseleg i sin lange blåe Slengfrakke, ålvorleg som ein
Senator, men med Skalken glyrande fram gjenom gråblåe
kloke Augo attum Brilleglasi, og med den høge,
breide, hårsnaude Skallen liksom lysande av Ånd og Vit, -- 
"Gammeln".

I Hælane på seg hadde han ei Rad av Gutar som
kom for seint. Det var helst slike som høyrde med til
"Botnskrape", og som jamt var burte; men i Latintimane
kom dei; for då var der "så mye Morro". Gammeln
stelte seg upp og stod og såg på deim. Der kom Isak
Abrahamsen Opjorden i si fjørprydde Vadmålskufte og
med eit Hovud så urydigt som eit Kråkereir; full hadde
han vori, og vaska seg hadde han ikkje; Bøkane sine

SIDE: 50

hadde han gløymt; "gjeng'e du reint laus du," sagde Gamlen,
"liksom Øyken i Fjelle; he!" Der kom dei tvo unge
Herrarne Wall og Presler, finstrokne og strake, med Floshattar,
Lorgnettar, Sigarar, Spaserstokkar; dei letta fjongt
på Hatten for "Rektor", giorde eit Byks burtyvi Pultane
og sette seg på sine Plassir med dundrande Applomb.
"Ha, ha, ha!" sagde Gamlen. Der kom Lars Risvold, eit
herlegt Steinbrjotar-Emne, med ein Rygg som ei Låvedør
og Armar som Eik, firkanta og svær, trufast som ein
Hoggestabbe; til Slutt Bernt Bruvik, lysande av Såpevask,
slettkjembd og pynteleg, ålvorsam og truverdig;
han bøygde seg fint for Gamlen, men skýna snart, at han
enno var for tidleg ute.

For no gjekk Gammeln burtåt Døri og vreid ho i
Lås. Mang ein Syndar kvakk, der han sat; for no hugsa
Karane, at det var i Dag Gamlen skulde hava Pengar for
Oktober.

"Ja nå, Gutter, nå får Dere vera snilde mot en
gammal Mann!" tok han i på sin skjemtefulle Måte,
mest med eit Gråtemål. Det var ikkje so greidt å
vera til for honom heller, sa han. Det var nok av deim
som vilde gå på Skulen hans og lære Perioden og bli
Folk, og få ei Grunnskuring i Livius -- "å, Livius,
Gutter!" -- men so var det desse Skillingan, må-tru.
Ja-ja; dei hadde visst vori så snilde mot'n alle som dei
berre hadde kunna; men jaggu trongst det au. Han var
ein gamall fatig Mann; og i Dag, -- "vet dere hva som
hendte mig i Dag, Gutter?" Jau, i Dag, fyrr Fanden
fekk skott seg, hadde Gammeln havt "Besøk" , -- "Besøk
av to svartklædte, høflige Mænd" ... "og Dere vet vel,
Gutter, hvad det har på sig: å få Besøk av to svartklædte
høflige Mænd på Morrakvisten? Og vet Dere
det ikke, så gid Dere aldri må få vite det. Har Dere
Penger, Gutter?"

Gutane lo. Og dei som hadde Pengar kom med deim.
Vestelommur og Pungar vart vrengde og krengde rundt
alle Pultar; ein fann tvo Dalar, ein annan tri; sùme var
rike og kom med Femma full; og Gammeln nappa til seg
alt han fekk i, liksom han var rædd dei skulde taka det

SIDE: 51

frå han att. Men dei som inkje hadde, dei tagde og
liksom gøymde seg. Eller dei gjekk fram og orsaka seg
som dei best kunde.

Millom desse siste var det ein som Daniel gav Gaum
etter, av di han orsaka seg so godt; det var Bernt Bruvik.
Han fortalde ei Sogu som godt kunde vera uppdikta; men
som han der stod, truverdig og grunnskikkeleg, trygg på
å greide seg, med ærlegt Andlit og usvikelege Augo, -- 
ein var nøydd til å taka hans Ord gode, anten so ein
trudde deim eller ei.

Daniel misunte Fyren denne Gåva til å greide seg.
Men han tenkte mest på Gamlen. Kunde alt Folk taka
Pengespursmåle som han tok det, so vilde Verdi langtifrå
vera so vand å greide som ho var.

 -- Gamlen læste Døri upp att; Latintimen byrja.

Latintimar som desse hadde Daniel aldri drøymt um;
Latinen vart beint fram åndfull. Ja sjølve Grammatiken
kom det Liv i. Det var som Haugum sa: Gamlen var
Trollmann.

I Dag fekk han fat i den fine Staven til Herr Presler
og sette seg til å "spéla"; Staven brùka han til Boge,
og med den andre Handi leika han uppetter ein innbilt
Felehals som til den gildaste Slått. Og so song han.
"Amo -- amas -- amat -- amamus -- amatis -- amant!"
 -- Gutane med, alle som kunde halde seg ålvorsame.
"Ska' vi ta' den engang til? -- å ja. Amo, amas, amat!
amamus, amatis, amant!" Men når Gutane skulde greide
seg åleine -- Gamlen sat berre og "akkompagnera" -- ,
so gjekk det i Surr. "Nei; nå får jeg til igjen," sa
han; og i Veg bar det på nytt. Og då ikkje det heller
hjelpte, kasta han "Bogen", treiv seg med fast Fingertak
i Nosi og las amo med eit Mæle og eit Andlit so Gutane
storhauka.

Han hadde "Knep" og Påfynster utan Tal. Men kor
mange han hadde, og kor rare dei kunde sjå ut, han
fekk alltid noko ut av deim. Det var ein "Metode"
som ikkje hev vori uppe korkje fyrr eller sidan; for
Metoden var Mannen, og Mannen var eit Geni. Og korleis
det gjekk og ikkje gjekk med Gutane hans, -- dei

SIDE: 52

tala aldri med slik Varmhug um nokon Mann som um
gamle Heltberg.

I Gramatiken laut dei hjelpe seg med Madvig. "Andre
Boller" skulde det sidan bli: "når jeg en Gang får ud
min herlige Grammatik, som ligger hjemme i min guddommelige
Bordskuffe, så vil der oprinde en ny Æra i
dette formørkede Land," spådde Gamlen i Homer-Mål;
eit Ordrag or denne Grammatiken skulde dei elles snart
få. Men dei greidde seg med den Grammatiken dei
fekk i Timane. Det var ein sann Skalde-Grammatik.
Sogur og Bilæte i Fylgje og Flokk: um "Sprog-Geniusen"
som var komin til Jordi og hadde skapt Tungemåli; um
Præpositionane som ein Gong "stod pent i Bås", men
sidan braut seg ut, so alt vart ei Babels Røre, eller um
Ordbolkane som det ikkje var tie men tri av; "i Evighed!
der er tre!" Allting var tri; det var endå ein
fælt klok Mann, som hadde vorti galin av di han såg at
allting var tri; og no var Trilogien den høgste filosofiske
Sanning.

Men når han tolka dei gamle Skribentane lika
han seg best. Då var han som ein Eldleik av åndfulle
Lentur, og Bilæte og Likningar kom sprakande og
lysande so modigt og so lystigt som i ei Komedie av
Shakespeare.

Men norsk var han; og Daniel vart upp i Under yvi,
kor godt han fekk Latinen til å høve med vår nordiske
Ånd. Når han fortalde um "Cæsarguten", som kom
og gjorde Soll på Remdølom og Bellovakingom i Gallia,
den Styggheita, som var so rå som Kua upp i Åsen,
då var det so ein kjende seg mest altfor mykje heime,
totte Daniel.

Men han kunde vera klassisk au. Som når han fortalde
um sin kjære Horats og um Live på hans Lystgard.
Der livde dei idealt! Med Kransar av Vinlauv
låg dei til Bords ved den sildrande Kjelda og drakk den
perlande Falerner til Klangen av Lyre-Spel; "det var noko
anna enn å liggje upp på Romerike og dyrke Poteter,
det, Simon Husmo!"

 -- I Livius tok han i Dag Lars Risvold upp; då visste

SIDE: 53

Klassa at her vart Gaman. Lars Risvold var ein snild
Gut, men kunde kje noko. Han var av desse Bygdeljosi
som gjekk her inne og stræva År ut og År inn
og ingin Veg kom; åt upp og øydde burt fyrst det vesle
dei sjølve rådde, og so alt som Systken eller Skyldfolk
kunde skaffe, og sistpå kvar Skillingen dei kunde låne
ihop; for heime galdt dei for store Ljos, og på Kyrkjegolve
hadde dei stadi No. 1; Fleirtale av desse enda på
"Fabriken".

Livius fortalde i Dag um Lartem Porsinnam. "Dette
er netop noe for dej, Lars," sa Gamlen; "å hetter Lartem
i Nominativ?" Men det kunde Lars ikkje greide.
Og Gamlen jamra: "ho er diger i Dag"; -- "ho" var
den Trollmagti han slogst med jamt: "Råheita". "Ja,
ja," lagde han til; "det er verste Ti'a osså nå. Når
'a kommer fra Fjelle om Høsten, så er 'a feit, og så
rauter 'a; men jeg er Fa'n pine mig inte rædd for å
gå inn i Båsen tel 'a lel, jeg!" -- han rette seg upp.
Og han dreiv på med Livius.

Men der umsette Lars Consilium med Folkeforsamling.
Gamlen upp. Stabba burtyvi Golve; vreid seg og jamra
seg. "Å Gud hjelpe meg arme Mann. Det vert ikkje
Råd å lìva for meg i denne Verdi! Dersom du fekk
høyre, Lars, at det var komi ein Mann til Byen, som
heitte Krag, og du so kom på Gata og såg ei Kråke
på ein Hestelort, vilde du so taka Luva av deg og
helse på Kråka og segja Goddag, velborne Herr Krag,
velkomin til Byen? -- Nei. -- Men det er det du gjer
her, Lars! Du tek Kråka for Krag, Lars! Hugsa no
det, Lars. Consilium med s er ikkje Concilium med c.
Å, eg arme Mann! Å, desse Karane som inginting vil
lære! Eg kann likso godt tinge meg Plass på Mangelsgården
med det same!" Og han heldt fram med gråtande
Mål og stor Jammer: "Å er consilium med s,
Lars? 'å er consilium med s, Lars Risvold? Consilium
med s, det er Samråd det, Lars Risvold! Det
er Samråd det, Lars! Hugsa no det, og lat ikkje ein
gamall Mann svelte ihel for di Skuld! -- Men Concilium
med c," sagde han og vart stram, "det er Rådsforsamling,

SIDE: 54

det; det er Folkeforsamling, det, det er der, Cicero
talar mot Catilina og Cato mot Carthago; hugsar du det,
Lars Risvold? -- Ja set deg ned då, Lars! -- oh! oh!
set deg ned og skjem deg, Lars, fordi du ikkje -- oh!
oh! oh!" -- Gammeln fekk ei asthmatisk Rid og hosta
som han skulde kovne -- "ikkje kunde skilja millom -- 
oh! oh! oh!" -- Hosten tok Magti.

Ein annan kom upp, og det gjekk likare. Men då
dei kom noko lenger ned -- der stod: nisi, quanta vi
civitates libertatem expetunt, tanta regna reges defendant -- ,
då stod han fast; han tok tanta til regna. Då bar det
uppatt med Gamlen. "Høyr, min snilde Halvor Mosebø!
Dersom du gjekk på ein Veg og råka fyrst ei fin
Dame, og so ein Student, og so ein Gris, og du strakst
etter fann ein fin Silkeparasol liggjande i Vegen, vilde
du då gå med Parasollen til Grisen og segja: undskyld,
høistærede, Di har visst tapt Deres Parasol? -- Nei,
Halvor, so tåpin var du ikkje. Du flaug i Veg til du
råka den unge Dama, og so bukka du og gjorde deg
blid: om Forladelse, min Frøken, men De har vist tapt
Deres Paraply! Ja visst gjorde du det, Halvor. Men
her gjeng du til Grisen med Parasollen, tek tanta til
regna av di regna stend nærast. Men tanta høyrer til
vi; quanta vi, tanta vi, Halvor Mosebø!" -- Gutane lo,
men dei fylgde med. Og dei gløymde ikkje lett slike
"Timar".

Sistpå kom Gammeln innpå Innhalde av det som
"Tarkvinius Superbus eller Tarkvinius Storsnut" hadde
sagt, og heldt eit Foredrag um Rom og romersk Politik,
som var det mest åndfulle Daniel hadde høyrt i si Tid.
Endeleg reis han upp og slo ut med Handi. "Nu er vi
færdige," sa han høgtidsamt. "Nu er vi -- ved Gud! -- 
aldeles færdige; nu kan vi gå videre." Og han sette
seg og gjekk igjenom Leksa til næste Dagen. -- 

 -- Daniel budde på eit Loft i Akersgata. Rome var
ikkje lite; men det var lågt og hadde Skråtak; dei
småe Vindaugo braut seg ut gjenom Take. Kantar og

nisi -- defendant: um ikkje Kongane vil verja sine Rike likso
kraftigt som Borgersamfunde søkjer Fridomen ... 

SIDE: 55

Kræar var her nok av; Utsyn hadde Daniel til eit Par
Hus-Tak og nokre Skorsteinar. Men han lika seg her.
Rome var lognt og koselegt; og den stengde Utsyni
gjorde at han kjende seg liksom so trygg og godt gøymd.

Byen lika han òg på ein Måte. Her var kje som
han hadde tenkt; her var smått og grått i grått for
det meste; det var utrulegt so simpelt som her kunde
sjå ut mest all Stad, so nær som upp på Homansbykanten.
Men for Daniel var alt nytt og dermed gildt.
Den einaste Stubben Storgate Byen hadde, Stykke frå
Storthinge til Slotte, var so gild med alle sine Krambuir
og Tre og Slotte øvst uppe som ein breid Vegg, at han
sakna ikkje sine Marmordraumar so mykje endå.

Det var vel so, ein Storby skulde sjå ut. Dei som
hadde Tilsyn med Bygningsstelle her, dei visste nok korleis
det skulde vera.

Draumen um å koma uppi noko stort eller forunderlegt
seig fort av han. Han såg ingin Ting som minte
um Eventyr. Folk såg svært kvardagslege ut; og um
han ein Gong imillom råka ut for ei gild Vogn, so
visste han, at inni den sat det vel i det høgste ein Grosserar.

Men ein Ting arga han: Folk var so kaute på det.
Han totte dei gjekk og småflirde åt han mest kven han
såg; og um han so berre kom inn på ei Krambu, eller
han skulde hava seg eit Kvartpund Petum hjå ein Tobakshandler,
so var dei Diskemennane og Sigarjomfruine
so kaute og krønske, at han vart både bljug og brydd.
Det var vel det at han ikkje tala fullfint enno. Men det
skulde snart laga seg.

Den einaste Moro han hadde var, når han ein Sundags
Eftermiddag i Skùmingi kunde vera med Haugum
og Aslak Fjordan og drive upp og ned "Karl-Johan".
Då kjende han seg fri; og glad som ein Smågut gjekk
han og glodde på alle desse fine Folk som strauk att
og fram inn-under Hus-Rekkjom som Fisk under ei Åbredd.
Stundom kom det fjonge Gjentur -- heiltupp
Frøknir var det visst -- og såg på han med slike
Augo at han vart reint varm um Hjarterøtane; då kunde

SIDE: 56

dei gamle Eventyrdraumane hans livne upp att. Men dei
unge Frøknine gjekk alltid sin Veg; og han høyrde aldri
noko ifrå deim.

Det var elles sjeldan han kunde drive ute; på Fabriken
fekk dei so vitlaust med Leksur, at skulde ein
fylgje med, laut ein lesa både Dag og Natt. No lærde
Daniel seg dessutan til å røykje; det høyrde med til
Studenterlærdomen det au. Og so sat han si meste Tid
på "Hybelen" og las; røykte og las so det verkte i
Hausen. Det var stridt, men det var karslegt; no kunde
han då kjenne at han studera. Byrg skreiv han heim,
at han las so det heiltupp røynte på Helsa.

Av Kjenningar frå gamalt hadde Daniel tvo, Ole
Bentsen og Peter Dirk; desse gjekk no i øvste Klassa.
Peter Dirk var nokonlunde den same, små-lentug og
pynteleg. Men Ole Bentsen hadde vorti gudeleg her
inne. Han var komin til å bu hjå ein heilag Skomakar,
fortalde Johannes Ortvedt; "og da han forstod
at han kunde få bo for halv Pris når han omvendte
sej, så omvendte han sej naturligvis," meinte Johannes.
Daniel kunde sjå, at Ole Bentsen hadde fengi eit anna
Lag. Det rolege kjøtfulle Andlite hadde stivt seg og
strekt seg og vilde vera ålvorsamt, og dei småe gråkalde
Augo stræva med å sjå kjærlege ut. Og Daniel
forstod snart, at Ole Bentsen gjekk med Tankar um å
frelse honom au. Dette vart brysamt. Daniel kunde
ikkje umvende seg fyrr han hadde freista det ideelle
Studenterliv; men at han tenkte so torde han ikkje vera
ved; når då Ole Bentsen tok til å tala um å agte
på Nådens Tid, so var Daniel reint ille farin. Endeleg
skýna Bentsen at Guten var komin i Hendane på Hans
Haugum og gav han upp; glad var Daniel.

 -- Vinteren var lang og Leksune stride. Ein kunde
lesa både Natt og Dag, og endå var det rådlaust å
fylgje med. Daniel trøytna. Å, at alt i Verdi skulde
vera so tungt! I Grunnen var det nok med Skulearbeide
som med alt Slit: det var ei Straff for våre Syndir.

Etterkvart merka han seg, kva det var for Lærarar
ein kunde "taka det lett" med: og so tok han det lett

SIDE: 57

med deim. Lærde ikkje det dei sette 'n fyri, og var
ofte burte frå Timane deira; kunde andre fara soleis, so
kunde vel han med. Han trøysta seg med, at han var
nøydd til det.

Ein ujamn, av likt og ulikt samanrekin Flokk var det,
han var komin ihop med her. Det meste var Bondegutar
og Småfolks Sønir; men her og der kunde ein sjå
Velstandsfolk med, slike som var burtviste frå Latinskulen,
eller som av andre Grunnar fann det laglegt å
skjote denne "Beinvegen til Eksamen". Her sat friske,
grøne Sekstanåringar jamsides med røynde Skjeggjebussar
og Fleinskallar på 30; vyrdelege Skulemeistrar
sat saman med glade Sjøgastar; heilage Mennar som Ole
Bentsen måtte sitja i Lag med Ranglefantar og Galningar
som kannhende ikkje gjorde stort anna enn drive rundt
etter Moro. Såg ein heile Flokken under eitt, hadde
han noko fortrykt og forkomi yvi seg, eit Drag av Stræv
og Sut, av vonde Dagar eller Rangel; mange gjekk låkt
klædde, med skitne Halskragar og Handkragar, med
Brøkar upptrødde ned med Hælane, med skeive Sko, med
geniale Hattar; burtmed Omnen sat ein Gut med Vinterfrakken
på seg endå når Omnen var raud; Tingen var
at han hadde Hol i Broki si på ein Stad ... der ein
ikkje må hava Hol i Broki; og det kunde han ikkje
dylja på annan Måte. Mange såg ut som dei småsvalt;
og dei som freista å fylgje med, gjekk gjerne med
ei jamn Skodd yvi Heilen, tunge og mødde av Nattevaking
og Ovarbeid, so dei ikkje var heilt-upp seg sjølve.
Di lenger det leid, di tyngre det gjekk; det vart mindre
og mindre av Godlag og Godskjemt. "Klasse-Åndi",
som aldri hadde vori sterk, døydde burt; Flokken skilde
seg sund i Småflokkar; og dei som ingen Flokk hadde
å sokne til, gjekk og tusla åleine.

Det dei rødde mest um var vel det dei hadde minst
av: Pengar. "Den som hadde Myntsorter!" -- den Visa
gjekk frå Morgon til Kveld. Men kom dei inn på "store
Spursmål", Politik, Nationalitet, Tru, kunde dei bli både
varme og heite. Alt frå fyrsto hadde dei skilt seg sund
i Meiningsflokkar; der var liberale og radikale, der var

SIDE: 58

"norske" og "norsk-norske", Kosmopolitar og Målmennar.
Dessutan var der ein Flokk "meiningslause", slike som
"ikkje brydde seg um Politik". I Trui var der like eins
Meiningsskilnad; der var Grundtvigianarar, helst millom
Seminaristane; og um Jens Rud og eit Par andre vart
det sagt at dei skulde vera "Ny-Rasjonalistar". Men uppi
øvste Klassa skulde det jamvel finnast Folk som ikkje
trudde på nokon Ting.

Med slike gjekk det som det kunde. Det var ikkje greidt.
Dei kom til Byen unge og fåkunnige; misste si Barnetru
og hadde inkje å setja i Staden; kunde då ikkje alltid
bera eit slikt Tap. Det var ymist slikt å høyre gjeti.
Haugum fortalde soleis um ein Rødberg, som hadde slept
seg so reint yvi; mest endå verre meinte Ortvedt det
var med denne stakkars Olai Juberg; det var ein av dei
rette, det. Han såg so roleg og skikkeleg ut, at ein
skulde tru det var ein rein Mors-Unge; men i lognaste
Vatne var verste Grunntrolli. No gjekk han ikring med
snaud Skolt og avblømt Andlit og var visst reint øydelagd.
Daniel vart rædd av å høyre slikt; han sende ein løynleg
Sukk upptil Vårherre um, at det ikkje måtte gå slik
med honom.

Av Klassekammeratane var det Hans Haugum han kom
til å like best. Det var fullvaksin Kar, den Haugum;
han hadde i fleire År vori Skulemeistar. Han var inne
i alt som høyrde den "folkelige Vækkelse" til; i hans
Lag fann då Daniel att mykje av det han hadde lært
hjå Kapellan Hirsch og i Grunnen livde på enno.
Men han torde ikkje vise seg varm i si "folkelege"
Tru; slikt vilde korkje Kapitalist Finsen eller Grosserar
Helle like, um det eikorleis skulde koma attfor
deim.

Fleirtale av disse som her gjekk var Folk som lånte
seg fram eller vart hjelpte. Berre ein og annan greidde
seg sjølv -- Haugum, t. D., hadde spara seg ihop litegrand
i sine Skulemeistarår -- eller hadde ein rik
Far til å hjelpe seg, som Jens Rud. Dei fleste livde
på Armodsvilkår, "sùme med fire Dalar Månaden og
sùme med ingenting", som det vart sagt; Daniel fekk

SIDE: 59

ein Vyrdnad for desse "Sveltekunstnarar" som mest vart
til Ovund. Han tok til å skýna smått um Senn, at
berre Hugnad var det ikkje å stå i Skuld, um det so
var til godt Folk.

Sùme av deim som "livde på Lån" hadde eit mindre
godt Ord; det gjekk stundom gali med deim. Ender
og då var det Skrap reint ut: Slusk som gjekk til
Prestar og snilde Folk og skrymta og laug, og sidan
sumla burt det dei fekk; millom fleire som soleis skulde
vera komne meir eller mindre "på Drift" vart serleg
Rødberg nemnd.

At det var best når ein kunde greide seg sjølv var
alle samde um. Det einaste var, at ein gjerne kom noko
upp i Åri fyrr ein nådde fram då, og at det ofte røynde
stridt mykje på Helsa. -- 

 -- Var Haugum Førar for dei folkelege, so kunde ein
endå meir segja at Jens Rud var førar for dei radikale.
Daniel trudde lengi at Jens Rud var ein Presteson. Han
såg ikkje ut som Bondegut; han hadde ikkje dette
breide, kraftige yvi seg som dei; serleg var Andlite altfor
fint, og Munnen for klårt forma. Endeleg fekk Daniel
vita, at Jens Rud var Son av ein Storbonde upp å
Romerike. Og endå kunde han vera radikal. Ja han var
Målstrævar!

Til Ruds Flokk høyrde Halvor Mosebø, ein litin rundryggja
gulbleik Teledøl med ei Nos som ein Sadel og
eit Par myrkegråe, sturne Augo, som syntest småe
under dei hengjande, posne Augnelòki; men i Augnekrokane
glimta det stundom; for Halvor Mosebø var eit kvìkt
Hovud. Daniel fekk imot han av di han kunde meir
Historie enn han sjølv: men det gjorde, at Daniel tok til
å lesa Historie att. Dessutan "Sven Dufva", Per Brageland,
ein høg nakkebøygd Gut med tvo klåre, rædde
Gaselle-Augo, truskyldig og snild; "Pughest"; høyrde med
til desse Maurane som tagde og stræva, tagde og stræva,
grov seg stillt gjenom Bok etter Bok, gjenom Eksamen
etter Eksamen, til dess dei fekk seg eit Kall nordpå eller
vestpå einkvar Stad, av di dei var so gamle, eller av
di dei hadde Kone og Born å forsyrgje. Um Per Brageland

SIDE: 60

hadde Jens Rud lagt, at "ett dåligt hufvud hade han,
men hjertat, det var godt"; sidan heitte han Sven Dufva.
Endeleg rekna dei Markus Olivarius Markussen med til
"Ruderne", mest av di han var Målmann; det var
ein herdebreid, hårfager Trønder, ihùga og smågløgg,
med mange Hugmål, snar til å læ, ei livleg Sjæl.
Han og Halvor Mosebø budde ihop; dei "disputera og
lo, og disputera og drakk Øl", og heldt Mode uppe i det
lengste.

Ranglefantane var helst å finne millom dei "meiningslause",
sagde Haugum. Der var Isak Abrahamsen Opjorden,
som tilslutt vart tekin heim frå Skulen; og der
var Bent Bu, ein Fyr som sjeldan var å sjå. Olsen
den fyrste og Simon Husmo hadde au sine "Øl-Ridir";
men det var berre ein Gong imillomåt. Bernt Bruvik,
som "alltid hadde same Meiningi som den han tala med",
låg etter alle dei Tenestgjentur han såg; og kvar Gong
han fanga ei, "vart han burte frå Skulen i 8 Dagar",
gjekk Orde. -- 

 -- Frå Tarald Ruste fekk Daniel ender og då Brev
um, at han måtte spara. For spart var spart; og Lande
var fatigt; og Embættsmennane livde altfor feitt. Lias
skreiv ein Hende Gong og fortalde, at alt stod godt til,
og han mest ikkje kunde klara seg. Ingin skreiv um
det einaste Daniel brydde seg um: Inga. Daniel sende
tvo Gongir Brev til Judit og freista å få henne til å
fortelja frå Klokkargarden; men den Døla forstod ikkje
Meiningi.

Pengar fekk han berre so vidt han kunde slite seg
igjenom. Stundom nådde ikkje Sendingane ihop; då
hende det at han laut låne. Men det var ikkje fårlegt;
han visste han kunde betala. Og han vart alltid berga.
Greidast var Austlendingane å beda um slikt; Vestlendingane
var meir vare av seg. -- 

 -- Ein Dag kom Jens Rud til han med ei kjærleg
Helsing frå Kapellan Hirsch. Daniel raudna. "Kjenner
De Kapellan Hirsch?" spurde han. "Ja; han er gift med
Syster mi," svara Jens. "Å; so?" -- Men Daniel

SIDE: 61

kjende seg styrkt av denne Helsingi; og han lova seg
sjølv, at han ikkje skulde gløyme sin gamle Lærar.

Våren var seinare her enn heime. Det tok til å
letne alt i Marts, med varm Sol og høg Himil; men so
kom April med Vinter; og når den slutta, og det rett
tok til å verme i Bakkane, so kom Mai med ein kald
Nordanvind som aldri tok Ende. Jau, på Resten rann
Juni upp, -- Juni med si kvite Sol og sin tette Ylrøyk
burt-yvi Fjorden og dei fagre Åsane. Og Sumaren
sprang ut på ei Natt.

Men då vart det for varmt att. I Byen var det som
i ein Bakaromn; ein kunde knapt nok ande.

Då Daniel hadde lengta seg leid etter Frimånaden,
 -- so kom Frimånaden med. Då var dei som blåsne
burt, alle dei underlege Fuglane på Heltbergs Fabrik;
og Daniel gjorde seg ikkje drjug, han heller. Ein forunderleg
Ting skulde det bli å koma heim Kristianiamann. -- 

 -- Inga Holm var bleikare no, og meir vaksi, men
ikkje mindre søt. Dette Drag av mild Lengt, denne
Dåm av blid Drøyming, låg yvi henne enno som eit
Huldreslør. Men kvi var ho so bleik, den vene Møy?
Hadde ho Sorg? Gjekk ho i ein Lengt som ikkje fann
Ord? Kunde ho ikkje sova um Natti for Tanken på
sin Vén? Og Daniel kjende Bringa si gå full av søte
Straumar ved den Tanken, at kannhende var det honom
ho bleikna burt for i Løynd. Men ... dersom det no
var ein annan. Og kor rimelegt var ikkje det. Då
vart det gråkaldt og tomt ikring Daniel. Og inni Bringa
hans vart det like eins gråkaldt og tomt, med småe,
rivande Styngir.

Når han var til Kyrkje, sat han i Skulemeistarstolen
no, til eit Merke på, at han var komin upp yvi Ålmugen.
Og han sat der og gjorde seg til for Inga Holm
på Fråstand som i gamle Dagar. Men ein Sundag
hende det ein uventande og forunderleg Ting: då Messa
var slutt, kom gamle Klokkar Holm og bad han med
seg heim til Middags. Daniel vart blodraud og reint
fortryllt. "Takk ... Takk," sagde han. Kunde det

SIDE: 62

vera Inga sjølv, som -- ! Saman med ein av dei eldste
Skulemeistrane fylgde han med Bivring i Bringa Klokkaren
heim.

Gamle Holm var fornøgd med Daniel. Guten var
den han hadde vori, so vidt som han kunde forstå. So
nær som i Måle då, sjølvsagt. Dei helsesame Grunnsettningane
han var heimangjord med, hadde han haldi
på; og han hadde ikkje vorti uppblåsin. Han heldt
med Klokkaren i all Ting; gamle Holm vart mest kaut
av å få slikt Medhald av ein Mann som ein då snart
kunde kalle studera.

Mons Skulemeistar tagde for det meste. Berre ender
og då kom han stikkande med eit lite Spursmål um
eit eller anna som han lengi hadde ynskt å få Greide
på av kunnige Folk. Daniel svara nådigt både på
det han visste og det han ikkje visste; og Klokkar Holm
og Mons Skulemeistar undra seg storleg yvi Visdomen
hans. Men det var for det meste Hans Haugums Visdom,
Daniel no fór med.

Han tagna, då dei kom fram mot Klokkargarden. Alt
var so underlegt; det låg ein Glim, ei Hildring yvi kvar
Ting; alt han såg, det liksom glyrde til 'n og takka for
sist, eller drog på Geipen. Men ei gamall Høne gjekk
og kakla og breidde seg og sagde tydeleg, Gong etter
Gong: Friar? Friar? Friar?

Daniel raudna og hítna. Men han kom inn. Helsa
på Gamlemor; det gjekk nokorlunde. Helsa på Inga;
det gjekk skralt. Han var ikkje god til å sjå henne;
der lagde seg ei Dimme for Augo, eller han fekk deim
ikkje upp. Men det verste var at han ikkje kunde segja
noko. Han stod og tagde som ein stor Tosk. Det var
harmelegt.

Men ved Borde vart han modigare, då han hadde fengi
eit Glas Øl. Og so rødde han i Aust og Vest; han fortalde
og fann på, lånte og laug; det galdt berre um
eitt: at Inga skulde finne det morosamt. Men det han
sagde lyddest i hans eigne Øyro som ein tom Dur.

Etter Borde var det Pipa. Vel kom det no med at
han hadde lært å røykje; han vart sitjande hjå Klokkaren

SIDE: 63

langt utyvi Kveldykti. Inga sat soleis til, at han
ikkje kunde sjå henne frå Ruggestolen sin; men han
kjende på seg at ho var inne; og her var so hyggjelegt.
Make til koseleg Stogu hadde han ikkje set. Og
slik ein Hage, med slike Blomar, og med eit Lauv som
skalv i Sumarvinden som ei søt Kviskring, fanst ikkje på
Jordi.

Men sidan laut Daniel på Gjesting andre Stadir. Han
måtte til Lensmannen; og der laut han vera ikkje so
reint lite jåbæksk. Der var ikkje Råd med det; Lensmann
Ruste hadde gjort han so mykje godt. Og næste
Sundag måtte han til Grosseraren. Der vart det endå
verre. Der var Middagslag, og han måtte sitja på ein
Stad der alle såg han. Og vart vist fram. "Hm, vor
Protesjé," sagde Grosseraren. "Vi understøtter ham lidt.
Vil hjelpe ham frem, ser De. Bare Bondegut; men gode
Evner, siger Rektor. Ingen Manerer, som De ser; men
det kommer sig nok!" -- Daniel sveita. Og det vart
ikkje betre, då ein av Gjestom, som vilde vera "behagelig",
gav seg til å rose Grosseraren for denne hans gode
Gjerning, og formana Daniel til å vera takksam mot so
"goddædig" ein Mann. Daniel misste heile sin Mathug.
Resten av Middagen sat han og prikka i Maten og høyrde
med halve Øyro på, at ein Prest og ein Skrivar dømde
Live av Jåbæk og jamra um, kor magert det var for
Embættsmennane.

So snart dei var komne frå Borde vilde Daniel røme.
Men det fekk han ikkje. Han skulde "versgo ha Kaffi".
Dessutan, lagde Grosseraren til, hadde han godt av å
vera med i fint Selskap, so han kunde lære Folkeskikk.
Daniel laut "vera med"; Grosserar Helle hadde Bruk for
Protegéen sin. Han vart utspurd um både eitt og hitt;
og då dei kom inn på Politiken, sagde den same "behagelige"
Gjesten, Herr Pastor Ring, at han vilde vone
Daniel ikkje var Jåbækianar. Daniel "hadde ikkje tenkt
noko vidare yvi Politiken," og det sagde Pastor Ring var
rett; Grosseraren meinte au at Ungdomen burde halde
seg ifrå slikt. "Men Jåbækianar vert han no ikkje,"

SIDE: 64

lagde Grosseraren til med ein Smil. "So mykje Tiltru
hev eg til Guten!" -- 

Hjå Finsen var det på ein annan Måte; Finsen
brydde seg ikkje um Politik. Men so vilde han vita um
Daniel hadde funni Frelsaren; det var ikkje greidt det
heller å vride seg ifrå. Sistpå fekk han ei lang Fyriteljing
um å søkje Skaparen i sin Ungdom. Og so kom
Finsen med sitt: um Daniel ikkje kunde vilja tenkje på
Missjonen. "Ikke så å forstå, kjære Ven, at jæ vil
lægge någet Præss på dej," sagde Herr Finsen; men
... han vilde kunna hjelpe Daniel med so mykje større
Glede, um Vårherre bøygde hans Hug til Missjonsarbeide.
Skulde det ikkje vera herlegt og stort å få vera med
å byggje Kristi Kyrkje i Sululand? Måtte det ikkje
vera eit sælt Arbeid å få føre Frelsebóde ut yvi Verdi
til deim som enno låg i Myrkr og i Daudens Skuggar?
 -- Daniel var i si verste Beit. Då fekk han ein frelsande
Tanke: "Mor vil ikkje," sagde han. Dermed slapp
han. Og han totte han hadde greidt seg godt. Det same
totte Mor hans, då han sidan fortalde det til henne. -- 

 -- Då han var komin godt og vel inn til Kristiania
om Hausten att, fekk han høyre at Grosserar Helle hadde
spéla upp. Daniel vart reint fortenkt, men -- ikkje uglad.
So var han då kvitt den Formyndaren. Men då han
strakst etter fekk Brev frå Lensmannen, at heretter laut
han berge seg med endå mindre Pengar enn fyrr, kolna
Gleda av att.

På Skulen gjekk alt som fyrr. Men fire av Gutane
var gjengne ut: Wall, Presler, Simon Husmo og Bernt
Bruvik. Den siste sagde dei hadde gift seg med ei rik
Slagtardotter og skulde vera Handelsmann. Men tvo nye
var komne inn att, tvo som hadde vori uppe og stroki.
Den eine heitte Gregus Johnsen; det var ein lang, bleik
Fyr som dei sagde var Diktar; han hadde endå skrivi
vers i "Posten". Den andre var gamle Vidunderbø. Hans
rette Namn var Underbø; men han hadde vorti namngjetin
og umdøypt, av di han "snart i ein Mannsalder" hadde
"gjengi her inne og stroki til Artium". Men kor lengi
han strauk, og kor ille det gjekk, han heldt ut og heldt

SIDE: 65

ut, seig som eit Vidunder. No var han langt ut i Åri,
so dei for Moro Skuld fortalde at han hadde ein Son som
var Student, og som i "Eksamenstidine" las privat med
Far sin "til å hjelpe den unge Mannen fram". Det var
ålmenn Tru, at Vidunderbø kom til å gå som ein ny
Jerusalems Skomakar og strjuke til Artium æveleg. -- 

Meir enn nokon Gong dyrka Daniel si huglagde Møy
i sine einslege Draumar. Den Solskinsstundi i Klokkargarden
livde han uppatt og uppatt; og ut ifrå den dikta
han lange Eventyr, som alltid slutta i ein kvit Prestegard
millom grøne Tre. Men då det leid utpå Hausten ei
Stund, vart desse Draumane noko mindre heite.

Det kom ei ny Tenestgjente i Huse. Ho var frå
Vestlande og heitte Berta Maria. Det var ei skikkeleg
Gjente, godsleg og snild, med eit Andlit mjukt og rundt
og blidt og lokkande som ei Pannekake. Daniel såg på
denne Gjenta og lika henne. Tala til henne våga han
ikkje; men han lika å sjå henne. Snart tenkte han
på henne når han ikkje såg henne au.

Han vilde henne inginting! Men hadde han kunna
noko av Bruviks Kunstir, so vilde han gjort seg kjend
med henne i all Tukt og Ære; for då hadde det vorti
so mykje hyggjelegare på Hybelen. Men Daniel kunde
ikkje Bruviks Kunstir. Han våga seg ikkje til å bjode
Berta Maria so mykje som ein Teaterbillett.

Men likevel var han glad for ho var her. Og sistpå
tenkte han mest likso tidt på henne som på Inga. Det
var på ein annan Måte; for Berta Maria var berre ei
Tenesttaus, og Inga Holm var Ideale. Men han måtte
likevel undrast på, at ho var so ofte i Tankane hans.

 -- Det var Uråd for Daniel å klara seg med dei
Pengane han no fekk; han tok til å få Smågjeld. Og
til Sumaren laut han hava nye Klæde au. Han skreiv
til Lensmannen um dette, men fekk ikkje Svar. Endeleg
kom det Brev; men det var frå Finsen. Og denne skreiv,
at Herren i sin Nåde hadde kalla Lensmannen heim til
seg. Og Finsen torde segja at den gamle Mannen i Sanning
hadde fari med Fred. Han tvila ikkje på at den

SIDE: 66

Sjæli var frelst; og for det måtte me alle, og Daniel
ikkje minst, lova og prise Herren.

Ja, Daniel kunde vera med på det. Men kor gjekk
det med dei nye Klædi? Finsen skreiv ikkje eit Ord um
deim. Derimot skreiv han um, at han no vart åleine
um å hjelpe Daniel. Og han skulde halde ut til Artium;
men då fekk Vårherre hjelpe lenger. For frå Hausten
av skulde Finsen halde ein Gut på Missjonsskulen; og
meir magta ikkje han.

Daniel vart kald. Det syntest vilja laga seg so, at når
han endeleg ein Gong nådde so langt at han vart Student,
so skulde han på nytt Lag koma på berran Botn.

V.

"En! to! tre! Pu-ns!" -- "En! to! tre! Pu--ns!"
Dei dundra Takt med Hendar og Føtar, og friske unge
Røystir ropa Orde ut av all si Kraft; det steig som Storm
og døyvde med Velde det Surr og det Ståk som fyllte
Halli som eit urolegt Hav; Russelagskvelden var komin.

Frå ende til annan var Golve sett med Småbord og
Krakkar; og kvart Bord var sett med "Russ", var svart av
Russ. Russ og Ikkje-Russ, akademiske Borgaremne og
Borgarar. Men i Kveld var dei Russ alle, unge og glade,
unge og øre, tyrste på akademisk Fridom og Puns.

Det var ikkje Russelag meir enn ein Gong um Åre,
og det var ikkje Ungdom i Byen utan det var Russelag.
Men då vart alt ungt som akademiskt var. Vilde Russen
drikke Farvel-Skål med sin grønaste Ungdom og
lyftast inn i det vaksne Samfund med Puns og Song, so
vilde dei vaksne og gamle lyftast med Puns og Song inn
i Ungdomen att, inn i den sæle Tidi då det hadde vori
Inngangen til Live å få drikke Farvel-Skål med sin
grønaste Ungdom.

Salen var fyllt. Enno gjekk det ein og annan Seinkomingen
og trødde ikring millom Frakkeskaut og Føtar
og søkte seg Sæte; men dei fleste var komne til Ro. Ved

SIDE: 67

Bordi eller på Bordi. Der sat dei no og venta på
Festen, rødde, ropa, hua, lo, jamta som Kattar, gøydde
som Hundar og skreik etter Puns; og heile det tettsette
Rome var i ein Båregang av hårfagre Hovud og faste
Akslir, av frisk Ungdom og tyrst Livsglede.

Seks hundrad Styvlar og tolv hundrad Stolebein trampande
på eit Golv, seks hundrad Hendar trommande på
hundrad Bord, tri hundrad Halsar haukande, læjande, ropande,
gøyande, og so ender og då gjenom alt dette
Ståke eit veldugt, taktfast Kor: "en! to! tre! Pu-ns!"
 -- "en! to! tre! Pun--ns!" -- det gav eit Buldr, so
heile Bygningen ljoma.

Men der var Ungdom i Ståke, so at jamvel dei suraste
Skulemeistrane tinte upp og lo; og gamle høgvise Professorar
sat og smilte so sælt og blidt som dei skulde ha
misst heile sin Visdom.

Daniel var som drukkin av alt dette Gladlynde. Han
sat i ein einaste Lått. Kvar ein snudde seg var der
Leik og Gaman; alle Skjemtegaukar frå alle Skulane
hadde samla seg her, og kvar kunde sitt. Og alle dei
skjemtefulle Ord og Ordtak og alle dei range Spursmål
og snøgge Svar og all den ravgalne Latinen som flaug
gjenom Lufti som ein Nissedans! So fri som her hadde
Daniel aldri kjent seg. Kvardagslive med sitt Stræv
og sitt Mas var gløymt; Folk hadde lagt Tankane og
Sorgine etter seg heime; Morgondagen var ikke til; Gleda,
Gleda åleine livde; dette var å vera Student; dette
var det ideale Studenterliv.

Men Punsen gjorde seg drjug, og Russen vart utólug.
Rundt heile Salen reiste det seg Rop etter Gudedrykken;
der var ei Tramping og eit Lurve-Leven, so det var svært
godt å hava tjukke Øyro. Ein ung Fyr med eit blått
Band på Bringa ropa inn gjenom ei Dør, at Punsen trong
si Tid, den med! -- men han vart ikkje høyrd; kven
brydde seg um slikt Prosatull.

Endeleg viste det seg ein Skjenkjesvein; og strakst etter
fleire; Punse-Kannur hadde dei og Glas. Hurra! Hurra!
Alle Hundar gøydde, alle Hanar og Gaukar gól; men dei
som måtte vera Folk, klappa i Hendane eller hauka. Og

SIDE: 68

med ein Gong ljosna Salen av hundrad vittande Hendar
og Handkragar; alle vilde hava fyrst; "Pst! hit!" "Vov!
vov! hit!" "Opvarter! Opvarter!" "Jens!" "Kristian!"
"Munnskjenk!" "Ganymedes!" "Pst! Pst!" -- og Salen
var å sjå til som ei kraumande Maurtuve. Utruleg
snøgt kom det Puns utyvi til alle Bord; og Hans Haugum
fekk ei Kanne åleine til seg og sin Flokk.

Og etterkvart som Folk var forsynte, vart Gleda mindre
skrålande, meir inderleg, vart liksom til ei småputrande
Koking av Småprat og Lått, med eit og anna haukande
Rop inn-millom. Alle var samstelte um, at Punsen var
låk, for søt og for slakk, berre noko Skvip; men Puns
var alle dagar betre enn inkje Puns; og ein fekk taka
det att i "Kvantiteten".

Daniel totte Punsen var god, han. Men han heldt med
dei andre, då dei måtte vita det betre. Og han sette
upp ei Skýnarmine og sagde til Aslak Fjordan, at det var
ikkje Puns; det var berre Sukkervatn.

Men der kom Magister bibendi.

Det var ein ung, høgvaksin Gut med svært Hår og
brunbleik Hud; ein diger, djerv Munn hadde han og var
aldri det Slag rædd. Han vart fagna med eit stort Skrål,
smilte, bukka, tok seg ein Slurk Puns, sagde Hm! og
lagde i Veg:

"Mine Harrer! (all right! Hurra!) Snart -- er den
Dag kommen -- (Hurra!) da vi -- for Alvor -- kan
sige Farvel (Kykeliky!) -- til den Tid (Jubel, Remjing)
 -- til den Tid (vov! vov! vov!) som vist de fleste af
os -- mer end en Gang ... eh! eh! eh!" -- Talaren
laut hoste. Han svelgde Hosten med ein Slurk Puns og
vilde byrja att; men no hadde heile Salen fengi Hoste.
Eh! eh! eh! oh! oh! oh! hosta det fra alle Kantar og
Kræar som i ei Kyrkje på Nyårsdag, og sistpå tok
ein til å njose -- uih! uøyh! -- so det song i Veggjom;
Fyren vilde tydeleg få Magister bibendi med til å njose;
og han naus og naus, meir og meir hjarteleg, meir og
meir forførande: uih! he; uih! he; -- men magister lét
seg ikkje lokke. So snart Hostingi og Låtten hadde
stilna nokorlunde, hogg han i att som inginting var, skrikande

SIDE: 69

på med sine breide Vokalar og harde rivande r'ar,
so det kunde høyrast under ein Foss:

 -- -- Segja Farvæl til den Tidi, som dei fleste av oss
 -- visst mang ein Gong -- -- på vor Gute Vis (æh?
vov!) hev forbanna (Bravo! Bravo! Bravo!) som ei Trældomstid
(Mja-au). Faustis avibus (Hurra!) vil me no -- 
um få Dagar -- vera vaksne (Kykeliky!) og frie Mennar
 -- vera Studentar, mine Harrer, norske Studentar! -- 
Langt jublande Ståk; Hurrarop, Hauking; lang nedi ei
Krå gól ein Gauk.

Talaren lagde med mange Ord og Likningar ut den
store Skilnaden millom fyrr og no, og Daniel forstod han
so godt: Grunnskilnaden var, at Skuleguten var nøydd
til å arbeide, men Studenten kunde gjera som han vilde.
Studenten arbeidde, når Ånden var yvi han, "når
Minerva vilde" (Bravo!), "og når Minerva ikkje vilde
mine Harrer" (so vil Venus! Kykeliky!), -- so hadde
Studenten det store præ, at han sjølv rådde yvi si Fritid
("Skål!" "Hurra!" "Pereat Rector!"). Og det vilde
segja, at frå no av var me haldne for myndige Mennar."
Talaren drakk. Ålmenn Jubel.

Då han skulde til att kunde han ikkje koma til Ords;
alle Hundane gav seg til å gøy; dei skýna at no vilde
han innpå det ålvorlege. Vov, vov! "Og no, mine
Harrer" -- vov, vov! -- "Og no, mine" -- -- "Silentium!"
skreik Magister med fælt Mål; og det hjelpte.
Han gav seg til å leggje ut um Andsvare ved å
vera "myndige Mennar"; og det fekk han gjera nokorlunde
i Ro. Når Samfunde "sleppte oss lause", meinte
han, so gjorde Samfunde dette i den Trui, at me var
vaksne nok til å vera våre eigne Skule- og Tuktemeistrar;
og i den Trui burde då Samfunde ikkje svikast.
Taleren gjekk sistpå yvi til ei Skildring av den sanne
Studenten, ei Skildring, som vann stort Samtykke, av
Daniel ikkje minst. Den sanne Studenten var fyrst og
fremst ikkje "Materialist"; han lét Kræmaren syrgje for
det som høyrde Gryta til; sjølv livde han for det sanne,
det fagre og store; den sanne Studenten var ikkje heller

Faustis avibus: um alt gjeng vel.

SIDE: 70

"Melankolist"; han lét kvar Dag hava si Plage, og elska,
som Dr. Morten Luther hadde sagt, "Piger, Vin og Sang"
yvi alt ("Hurra!" "Fanden spare!"). Endeleg var den
sanne Studenten -- trulova. Men her kom Talen mest
burt i Jubel og "Skåling"; Daniel drakk stilt for seg
sjølv ei Skål for Inga Holm -- som han i Kveld åleine
vilde minnast -- ; Magister skreik seg reint mållaus, fyrr
han nådde til Endes på Talen sin.

Og no sette alle desse nyfødde myndige Mennar seg
til å skrike ut av fyllte Lungur si umåtelege Glede;
og dei trampa Samtykke med Styvlehælane so Salen skalv.
So vart Russesongen spreidd ut-yvi Flokken, flagsande
gjenom Lufti, som Fivreld; Musikken uppå Treve skar i
å spela; og Songen steig, ylande gjenom Salen som ein
glad Storm, Sigersongen um at no var dei ikkje lenger
Skulegutar, men Russ, og at snart skulde dei, faustis
avibus, vera Studentar.

Songen gjekk fyrst ein Gong med Musikk, og sidan
utan Musikk; då vart det gildare endå. Dei skilde
seg sund i Småflokkar og song kvar i sin Takt; sidan
kvar på sitt Vers; Fridomen livde høgt, og Gleda var
fullkomi. Ungdomen hadde slegi seg laus, og dei gamle
hadde gløymt sin Alderdom; alt som i Salen var løyste
seg upp i Song og Lått; og Punsen gleid ned, so smerin
han var, som det skulde vori Nektar.

Langt um lenge slutta Songen. Det reiste seg eit
Havbrak av Klapping og Tramping, fyrst frå ein Kant,
so frå ein annan, sistpå frå heile Salen, og gjenom
Havbrake gjekk skakande Rop på "Forfatteren! Forfatteræ-n!"
til dess Salen liksom ikkje var anna enn
dette eine villande Rope. Og det varde lengi. Dei kunde
ikkje trøytne, desse unge Bringur; og det gjorde ikkje
noko um det sveid eit Grand i dei mjuke Hendane i Kveld.
Tilslutt laut den sæle Diktaren fram. Det var ein ung
Gut som alle dei andre unge Gutane; skvatt upp på
Talarstolen, bukka i Hytt og Vêr og var burte att som eit
Syn. Lang Gledelåt; etterkvart meir rolegt.

Mange som totte her var for trongt inne, eller som
hadde fengi nok av Øyredøyving og Tobaksrøyk, drog seg

SIDE: 71

ut i Hagen eller på Svalgangen og slo seg ned der med
Punsen sin i småe, hyggjelege Bordsetningar. Inne i
Salen vart det meir og meir Utskiljing. Punsen tok til
å verme i dei unge Skallane; fleire og fleire fekk Hug
til å samtala med gode Kjenningar i Trumål. Hans
Haugum og Aslak Fjordan sat og dømde Russetala; ho var
lite tess, totte Aslak; berre desse vanlege Talemåtane;
men Haugum var forundra yvi den unge Fyren, som hadde
kunna få segja so vidt mykje i so vidt Samanheng under
alt dette Ståke. Daniel heldt med Haugum. Det var
forunderlegt, at ein so ung Gut kunde stige fram og tala
so vidt godt i so stor og kritisk ei Forsamling.

Punsen var god; Daniel vermdest. I Fyrstningi hadde
han tenkt litegrand på Far sin; men det slo han ifrå
seg att; det var Skìl på å drikke Puns i eit Russelag
og å drikke Kornbrennevin millom Bøndar. Brennevine,
det øydelagde sin Mann; men Punsen høyrde med til det
ideale Studenterliv.

Og det forstod han klårare og klårare, di meir han
drakk. Aldri hadde han kjent seg so god og rein, so
høgt lyft yvi all Armodsdomen og Råskapen i Verdi. Ja
etterkvart kjende han seg so ideal, at han brydde seg
ikkje um sine Pengesorgir heller.

Den einaste Kjensla som livde i hans Barm, det var
Kjærleik, Kjærleik til alle på Jordi og serleg til deim
han var saman med her i Kveld, men alra mest, alra
mest til Inga. Henne vilde han snart skrive Friarbrev
til -- det stakk so underleg i Bringa når han tenkte på
det -- ; og Skål etter Skål drakk han for henne i Løyndom.
Berta Maria vilde han ikkje tenkje på i Kveld; i
Kveld var han Russ; og ein Russ skulde tenkje på
Ideale.

Å, so takksam han kjende seg mot Vårherre, som
av si Miskunn hadde hjelpt han fram, so han no -- han,
Bondeguten frå Sørbraut i Nes Sokn -- fekk smaka denne
høge Gleda å vera med, um det so berre var for denne
eine Kvelden, i det ideale Studenterliv. Det var sant at
Visdomsrøtane var sure. Men Frukti var søt etter Måten;
søtare enn han rett hadde visst.

SIDE: 72

 -- På Talarstolen stod det ein ny Mann, ein gamall,
fredeleg Herre å sjå til, med gråkvite Hårduskar uppyvi
ein halvsnaud Skolt, og med eit Par underlege Horngluggar
til Augo. "Professor Darre!" kviskra Hans Haugum.
"Professor Darre! Professor Darre!" kviskra det frå Øyra
til Øyra i Salen, og ut på Svalgangen, og langt ned i
Hagen; Flokk etter Flokk kom inn att med Punseglasi i
Neven og Augo i Hårgarden; det vart ropa Bravo;
heile Salen ropa Bravo; men meir rolegt, liksom når
Skulegutar ropar Vivat rector; Daniel visste at dette var
Professoren i Filosofi.

Hans Haugum og Ortvedt spratt upp og trengde seg
fram mot Talarstolen; Daniel fylgde etter uroleg og glad;
no skulde han endeleg få høyre Visdomens Ord frå
sjølve Kjelda.

Professor Darre tala ikkje høgt; men Daniel fekk Meining
i det meste. Det var noko um, at Skuletidi ikkje
var so leid som ein ofte trudde; når ein vart eldre vilde
ein sjå mangt på ein annan Måte, og då vilde Minni
frå Skuledagane få både Meining og Liv. Og Professoren
skaut Nakken fram og glodde ut i Lufti med Hornlyktom
sine, liksom han øygna eitkvart der langt uppe og
ute, som andre ikkje såg; og Salen ropa Bravo, Bravo.
Men, sagde Professor Darre, lat meg ikkje gå meg burt!
I Kveld skal me ikkje vera gamle og kloke, eller gamle
og galne som det heiter i ein Variant (Bravo!); i Kveld
skal me vera unge og øre, eller unge og galne, um De
vil (Hurra); og kven veit: kanskje er Ungdoms Galskap
til Slutt den største Visdom (Bravo).

Professoren vart no meir høgtidsam. Han kremta og
kom inn på ei lang Utgreiding um det akademiske Stand,
som han skildra som ein høgre Mannheim ovanum det
vanlege Live. Den som kom herinn var dermed vigd til
Ideens Prest; han skulde heretter lìva, ikkje for det endelause
men for det uendelege, lìva Åndslive, ton bion
theôn i menneskjeleg Meining (Bravo!), med eit Ord,
mine Herrar, i Sanning lìva for Ideen (Bravo!) Alt
det småe og smålege, som fylgde det vanlege Live,

ton bion thêon: Live åt Gudane.

SIDE: 73

måtte han her frigjera seg frå; han måtte, å segja,
alltid hava Brudlaupsklædningen på seg; for her galdt
det å vera Menneskje i høgste Meining, lìva i og for
det, som i Sanning var Menneskje verdigt. Der ute i
Kvardagslive var Mannen sundbytt og og sundskift i dei
tusund Småformål, so han aldri i Fred fekk samle seg
i det ideale; han kunde ikkje i dette endelause Kav høyre
Åndsharmonien gjenom alle dei spreidde Røystir eller
sjå Einskapen gjenom Dagsens brotne Stråleleik; men
her, i Åndsheimen, nådde ikkje dei villande Røystir
inn; her var Høgd og Fred; her fann Åndi seg sjølv;
her vart ikkje Tanken sundra og sprengd av det tilfellige,
det småe og spreidde, det sundrivne og tankelause,
einsiduge og endelege i det vanlege Live; her
skulde ein, menneskjeleg tala, sjå Gud som han var,
tala med Åndi Andlit til Andlit (Bravo!). Ein halvfull
Hund burte i ei Krå våga seg til å segja vov! men
vart nedhyssa.

Der ute galdt det dei praktiske Fyrimål, det nyttige
for Dagen, det "matnyttige", um han måtte brùka eit
slikt Ord; her galdt det, frigjort frå all Vildring i det
mangfelde og sundskilde, å søkje det ævelege, det i seg sjølv
væsentlege og sanne. I dette høge Live, i denne åndelege
Presteskapen, var det, at mine unge Herrar no skulde
koma inn; men dei kom ikkje tomhendte, um so var; dei
hadde sin Ungdom.

Professoren viste kor merkeleg vel laga for Ide-Live
nettupp Ungdomen var med sin sterke ideale Hug og
sin Sans for det store og ålmenne. Når den friske
Ungdomen kom inn i det ideale Åndsliv, var det på
den eine Sida han som fann seg sjølv; men på den
andre Sida var det Åndi som fann honom eller fann seg
sjølv i honom.

 -- Dei som stod ved Dørine tok til so smått å draga
seg ut; dei som inne sat stakk på Punsen; det vart
langt, dette, skýna dei.

Daniel høyrde på med djup Åhug. Dessverre forstod
han ikkje alt; men det fann han rimelegt. Og det gjorde

SIDE: 74

ikkje stort heller; for han kjende på seg, at Professoren
hadde Rett.

Det um det høge Åndslive kjende han att frå Kapellan
Hirsch, berre det her var so mykje djupare og
lærdare. Og at det vanlege Kvardagslive var noko Tufs, det
visste han.

Det som kom sist var best; og då fekk Professoren
Samtykke frå sjølve Hundane.

Det var reint gali, sagde han, når dei unge Studentane
trudde at det galdt um å lesa so svært mykje i
dei fyrste Par Åri. Det var ikkje Meiningi det. Arbeide,
det kom tidsnok. Det tunge og tankekløyvande Stræv
med dei tusund einskilde Ting som ein laut lære, so
det heile kunde forme seg fram klårt og artikulera, det
høvde betre noko seinare, då ein hadde meir Kraft
til å dukke under i det einskilde og like vel halde fast
på det ålmenne. Ikkje for det: den eldre Alderen
i desse Tidir gløymde tidt nok det ålmenne, den med,
dukka so djupt i det einskilde at han bleiv der. Ja
sjølve Vitskapen var åt å blive i denne Djupni. Det
var nettupp ei Tid no, då alt Slag Servitskap gjorde
seg breid og vilde gløyme sitt Samanheng med det ålmenne;
Professoren bad sine unge Venir agte seg vel for
å koma uti dette. All Serkunskap var i seg sjølv daud
og åndlaus. Det var ikkje Kunskapar um ditt og um datt
som gjorde ein Mann til Vitskapsmann; det som det galdt
um var Syne på det heile, gåingi av dei store, ålmenne
Grunnar, av det store, ålmenne Samanheng
(Bravo!). Men no trudde Professoren, at ein av Grunnane
til at dei studerande so lett vilde gløyme seg burt
i den åndlause Servitskap var, at Studentane ikkje i dei
fyrste Åri visste å bruka Tidi si rett, men kasta seg
yvi Serstræve strakst, og trudde det galdt å stuve i seg
so mykje Kunskap som mogeleg. Men det skulde dei
nettupp ikkje gjera. I dei fyrste åri skulde dei taka
det i Mak (Bravo! Bravo!) og leggje meir Lag på å
lìva eit friskt og idealt Studenterliv -- eit Ungdomsliv
i Ljose frå dei ævuge Ideal -- enn på å lesa lærde
Bøkar. Dei skulde brùka Tidi til å umrå seg, sjå seg

SIDE: 75

um, finne seg tilrettes i den nye Heimen, vinne Yvisyn
og Utsyn yvi dei Viddir der dei sidan skulde vandre;
njote sin Ungdom skulde dei, men njote som Studentar,
som åndsvigde Sveinar i Ideens Presteskap, som cives
academici. Og det var det herlege ved å vera ung
Student; det var det sanne Innhald av Russe-Gleda, av
Fagnaden og Festen her i Kveld (stort Samtykke). Og
so vilde då endeleg Professoren slutte med eit Leve!
for den studerande Ungdom. " Hurra!" "Hurra!" ropa
dei Salen rundt; sistpå døydde Ropingi burt i ei lang,
brakande Klapping.

Etterpå vart Professoren borin på Gullstol; Daniel
hadde aldri set slikt fyrr og totte det såg tåpi ut. Men
klappa gjorde han som dei andre; for det siste Stykke av
Tala hadde han lika framifrå.

Han arbeidde seg attende til Borde sitt og smaka på
Punsen. Modig var han og glad. Verdi var so hyggjeleg,
og Folk var so snilde. Han fekk slik Hug til å
tala med deim, tala ut med deim; segja si Hjartans Meining
til deim, og få høyre deira Hjartans Meining att;
og helst hadde han Hug til å tala med sin kjære Ven
Haugum. Men Haugum stod langt burti Salen og rødde
med ein framand Fyr, -- ein stor Tosk såg det ut til,
totte Daniel; og Aslak Fjordan var komin inn i eit anna
Lag ved eit anna Bord; der sat han og gjorde slikt eit
Ståk, at Daniel lo med seg og tenkte i Hjartans Glede,
at Aslak visst alt var full. Men Ortvedt var inginstad å
sjå. So sette Daniel seg til å vente. -- 

 -- Der kom Markus Olivarius Markussen og Halvor
Mosebø kryssande hit millom Bordføtar og Styvlar; ustøde
var dei visst sjølve, og seint gjekk det; men Markus
Olivarius Markussen lo i høgan Sky. "Ha-ha-ha-ha! Sjøgang
idag! Og forb-banna mange Vrak!" -- han hermde
ei kjend Rispe. Då Halvor kom framtil Daniel, helsa
han med stor Glede; treiv Handi hans og gratulera sin
"Busenfrynd" utan Ende; og Daniel, som elles aldri hadde
kunna like Halvor Mosebø, vart likso glad; drog han

cives academici: akademiske Borgarar.

Busenfreund: Hjartans-Vén.

SIDE: 76

nedpå Stolen ved Sida av seg, og lo av di Halvor var
full. Det var so morosamt å vera ung og slå seg laus!
Og Daniel kjende ein urimeleg Hug til å leggje Armane
um Halsen hans Halvor og sverja han Venskap til æveleg
Tid; men Halvor spurde etter Puns, han. Og der
var Puns nok. Dei fyllte Glasi, sagde "Skål" og drakk.
"Nå, hva sier De om -- " tok Daniel i; men Halvor
Mosebø tok til å syngje med sitt vesle visne Mål; "Hev
du set noko ti Kjeringjé mi -- uppe i Lié, i Lié!" -- 
"Hæ-hæ-hæ," lo Daniel; "men hva siger De om -- ?"
 -- "Jej æ Bondegut, jej, ser du!" sagde Halvor, -- 
"Bondegut, jej, ser du! Jej æ fra Tellemarken, jej, ser
du!" -- Ja, det var bra det, meinte Daniel; han for sin
Part var óg Son av ein Gardbrukar. "Hev du set noko til
Kjeringa mi -- ! -- Ska mi drikke Dus?" sagde Halvor
Mosebø. "Ja vel; all right!" -- "Bondegutar båe tvo!"
 -- "All right!" -- "Skål du!" -- "Skål!" -- "Æh!
 -- Kor Fanden vart det av Olivar ... Markus Oliv ...
Kjenner De Markus Olivarius?" -- Daniel lo; no hev han
alt gløymt, at me drakk Dus, tenkte han. Nei; Markus
Olivarius kjende han då ikkje noko vidare. "Men hva
siger du om Russetalen?" -- endeleg fekk han Spursmåle
sitt fram. "Um Russetalen! God Tale det, Far!
God Tale det, Far!" -- "Ja det syntes jej og. Men ... "
 -- "Ja der var mykje Skrap au; Gudbevar's!" -- "Ja;
mykje av desse vanlege Talemåtane -- ." "Ja visst, ja
visst ... -- Kjenner du Markus Olivarius?" -- "Nei
dessverre, ikkje stort ..." -- "Pine! staut Gut. Pine!
staut Gut. Ja, anten du vil tru meg eller ei ... no
hev me butt saman i halvanna År; og dersom det hev
falli so mykje som ... so mykje som eit halvt Ord! -- 
Ja, det er ein merkeleg Kar." -- "Ja, det er det visst.
Men du -- ?" "Nå?" -- "He-he; ja, det er ein Ting
som du aldri hev visst ... " -- "Visst? Eg veit alting,
eg. Kom ikkje der! Veit du kva År det var Filip den
4de ... " -- "Ja, der er det just! Veit du, at eg lengi
var din verste Uven, av di du kunde meir Historie enn
eg, he-he-he?" -- "Skål!" -- "Ja lat oss få litt å
drikke fyrst ... " -- "Du habst Rekt, min Son. -- 

SIDE: 77

Skål! -- Ja, Historie kann eg; kom ikkje der. -- Hev
du set noko til Kjeringa mi, uppe i Lia, i Lia? -- Kor
Fanden vart det av Mark Oliv?" -- "Å, han kjem vel;
han er berre utpå Verandaen. -- Det er sant, kva var
det du fekk?" -- "Eg? Eg fekk -- " og Halvor slog
i Bordet for kvart Ord -- ; "eg fekk Dægeren tuti meg
3, 4! -- men den Fir'eren skal dei få betala, skal dei!
... men eg er like god Gut for det, eg ... men dei
skal få betala det! Skarvepakke! -- dei skal få minnast
Halvor Mosebø! Her er Guten som ikkje læt seg
flå med Navaren ... skal dei få sjå. Skål!" -- 
Daniel visste ikkje kva han skulde segja til dette. Halvor
sat og sturde; so skreik han upp: "Hev du set noko
til Kjeringjé mi?" Strakst etter sagde han: "De fekk 2,
2, De?" -- "Nei, 3, 3." -- "Åhå. -- Skål, gamle
Busenfrynd! -- Skal me drikke Dus?" -- Daniel lo;
"me drakk just Dus," sagde han. -- " Du habst immer
Rekt," sagde Halvor; "i Kveld er eg full, ser du! Men
det gjer ingin Ting! -- Odelsbonde, ser du! Telebonde,
ser du! Kom ikkje der! -- Kor Fanden vart det av
Markus Olivarius?" -- Han reiste seg og skeivla ut;
Daniel ropa etter han, men han høyrde det ikkje.

Det var komi meir Uro i Folk; Mengdi var på Føtane;
der var eit jamt Drag ut og inn Dørine. Millom
deim som drog att og fram der såg Daniel ikkje so fåe
Bondestudentar; underleg nok; ein kunde mest sjå det
på deim.

Halvt attum seg totte Daniel han høyrde eit Mæle han kjende;
han snudde seg og såg; det var Magister bibendi.
Han stod og tala med den same "Tosken", som Haugum
hadde rødt med for eit Bil sidan, og "Tosken" spurde,
um Magister hadde vori rædd då han skulde upp og
tala i Kveld. "Jagu va jæ rædd!" svara Magister. Daniel
vart sitjande reint einstird: Fyren hadde Mod til å segja,
at han hadde vori rædd!

Ein ny Mann på Talarstolen. Han tala for "dei gamle".
Det var ein Mann med godt Mæle og med mange Ord
som klinga godt; men Daniel fekk so lite Meining i det
han sagde.

SIDE: 78

Endå ein ny! Men det var ein sovorin Kar, at Daniel
aldri hadde tenkt han skulde få sjå slik Syn i eit
ideelt Studenterlag. Som han kom hivande upp på Talarstolen
slurveleg og slengin, skeiv i alle sine Rørslur, med
eit langt, skakt Bondeandlit og skygge Augo under framskotne
Bryn, visste Daniel ikkje, kva han skulde likne
han med. Men for denne underlege Mannen gav Salen
seg til å rope Hurra og klappe, og gjenom Dundere
høyrde Daniel ei gnell Røyst som ropa: "Leve Dølen!"

So dette var Dølen!

Daniel kjende sig eit Grand rar der han sat, lite tankeslørd,
lite tung yvi Augo ... men no vart han kvik
att; han flaug upp; kjende seg noko lett i Føtane, men
arbeidde seg fram mot Talarstolen so snøgt han vann;
han vilde sjå og høyre denne norske Villmannen som
det gjekk so mykje Drøs um, og som skreiv so flirande
og ravgali på sitt ravgalne Mål i det ravgalne Døleblade
sitt.

Rett stillt og godslegt, men med rare, blinksande Augnekast,
tok Dølen til å fortelja, at det var forunderlegt i
Grunnen, at tvo-tri hundra Gutar i Tjugeårsalderen kunde
sitja saman ein heil Kveld og drikke Puns og hava det
hyggjelegt, og so ikkje halde so mykje som ei Tale eingong
for det som unge Gutar jamt var so galne etter,
nemleg Kvinna (Hurra! Hurra! Ståk); Daniel kjende ein
litin heit Styng i Bryste og tenkte på Inga; men Berta
Maria vilde og fram, og det var i Grunnen so leidt å
vise henne ifrå seg. Men, sagde Dølen og vart sterkare
i Mæle, når dei unge Ungkarane ikkje gjorde si Plikt,
so fekk dei gamle taka i; for Gud hjelpe oss alle, um
Kvinna vart oss ublid! Og so vilde no han freiste på
å ofre eit lite Røykoffer for den strenge, men likevel so
inderleg snilde Gudinna, eller Gydja, som det heitte på
norskt; og det vilde han gjera for oss alle her, liksom
dei katolske Prestane drakk for alle sine Sokneborns
Syndir; og då vona han, at ingin av alle desse Gutane
her skulde koma ut for anna enn godt og blidt ifrå
Kvinna.

Dei sagde nok at ho var den veike og Mannen den

SIDE: 79

sterke; og det stod tilmed skrìvi, at Kvinna var eit
skrøpelegt Kar; men -- Skam far i det! -- ho var sterkare
enn nokon visste, det Trolle; og mang ein sterk Mann
hadde ho bøygt og broti med sin vesle Finger, liksom
Huldri i Folkesegni braut Hesteskoen i tvo Bitar med
sine nakne mjuke Hendar som ingin Ting.

Heile Salen fylgde hans Ord med Samtykke og Lått
og lystige Tilrop. For alt han sagde, kom so morosamt.
Daniel fann ei Moro berre i det at denne gamle
Styggingen, halvt Bonde og halvt Satyr, skulde tala for
Kvinna.

Og han lagde i Veg, på sin sereigne Måte, halvt
skalkut, men ålvorsamt likevel. Han meinte visst so
nokonlunde det han sagde, kor rart det kunde høyrast
ut; men då han vel ikkje alltid var stød på um han
meinte det plent so som det var sagt, so kom han
gjerne med ein Sleng på det tilslutt, som minte Folk um
Dølens "Tvisyn". Men stundom kom han med Tankar,
som var so forunderleg mjuke og fagre, at ein reint gløymde
Dølen og berre såg Diktaren.

Kvinna var Fred, sagde han, -- endå dei gifte Mennane
tidt sagde noko anna. Ho var Fred, av di ho var
Gagne; ho såg på det nyttige, på Maten til seg og
Borni, og var difor på sitt arme Liv for at Mannen
skulde koma ut i Ufred eller Uferd på nokon Kant og
dermed gjera seg ufør. Difor måtte alle Åndsmennar,
alle som vilde stride og ofre seg for ein Tanke eller ei
Sak, -- dei måtte vera Sveinkallar liksom han, so at
ingin brydde seg um anten dei flaut eller sokk; for då
var det ikkje vandare i deim.

Men sjølvsagt vilde han ikkje ynskje noko so stygt
som at alle desse fagre unge Gutane her skulde bli Sveinkallar;
det vilde vera Synd både for deim og for den
arme Kvinna, som nok altfor gjerne vilde gifte seg, stakkar,
endå ho jamt gjekk og gjorde seg strengbedi og slo
på Nakken, so lengi ho ikkje var yvi 30 År. For
Kvinna var Kjærleik; ho var skapt til å gifte seg; og
slik som ho no vart upplærd, so dugde ho ikkje til anna
heller, og lite til det med. Mannfolki elska nok, dei og;

SIDE: 80

det fekk me Sveinkallar kjenne, som altid elska og ikkje
fekk; men det var på ein annan Måte, det; det var
som Rovfuglen med Skinn og Bein og Sìnar og Segar
og krokutte Nebb og Klo. Men Kvinna elska som ho
var skapt til: lik Bylgja som trillar på det kolblåe Hav
i sitt avrunne og uendelege Mynster for all Venleik.

 -- "Ja, gift dykk, Gutar! men gift dykk med Vit, og
fljug ikkje stad og tak dykk ei Kone fyrr de kann føde
henne; for då gjeng det gali, som me jamt ser. For
Kvinna vil med all sin Elskhug hava Mat, og det hev
ho Rett i."

Han sagde mangt om Elskhug og Mat, som Daniel
fann lite poetiskt. Men kvar Gong han skulde til å forarge
seg yvi dette, kom det ein Sleng i Tala som gjorde
at han måtte læ. Og han lo og klappa som alle dei
andre.

Tala slutta med eit Par Vers um, at Kvinna med alt
anna godt attåt var fager, og at det var det beste ved
henne. Og med ein Gong gløymde Dølen sin Visdom
um Åndsmennar som skulde vera Sveinkallar; Enden
vart at Tankens Mann nettupp burde hava den fagraste
Gjenta. Og so vilde han drikke ei Skål for Kvinna;
og den Skåli vilde han serlig drikke med alle deim her
i Lage, som hadde ein Kjærest, so sant som då Kjærasten
og Kjærleiken var noko tess. Russen jubla til
dette og drakk; Dølen dukka ned av Talarstolen og
skeivla burtetter til det Borde der han sat med Kammeratane
sine.

Dit burtetter søkte Daniel au. Han vilde høyre meir
av denne folkelege Vismannen og Skalden.

Og Dølen var i Drøselag. Uppglødd og glad etter Tala
og Samtykke tok han seg en Slurk Puns og gav seg til
å preike på nytt Lag, for Felagane sine og kven som
vilde høyre.

Ja, den Kvinna og den Maten, tok han i. Men det
kom seg av, at Kvinna hadde mindre Daning enn me;
for visste ho lite meir, so vilde ho forstå, at det var
ikkje sant det med den Maten. For det var ikkje sant;
han hadde mang ein Gong livt sine beste Stundir dei

SIDE: 81

Dagane når han ikkje hadde fengi Middagsmat. Dette
Matstræve som var so uppe no, det tyngde ned heile
Live vårt; ja var det ikkje denne Matmagti og dette
Guanokratie, som me laut slåst med i sjølve Politiken?
Alt gjekk ut um Maten; den var beste Mannen som
kunde skaffe mest Guano. Heile Émbættsverke vart meir
og meir slikt eit Guanobruk, der det ikkje spurdest um
Ånd og Tanke, men um å tena godt, og gjera Pengar
utav Kunskapen sin, liksom Per Degn gjorde Mynt av
den Latinen som han elles ikkje kunde. Sjølve Studie
vart eit Handverk; det galdt å "koma i Veg". Herregud,
lìva måtte me; han var jamvel sjølv Fesjå-Diktar;
men det var fælt å høyre lærde Folk tala um all denne
Maten. Dei brydde seg Fanden um Folk og Land; dei
tok sitt Yrkje som ein annan Handel; i Staden for å
vera Folkeførarar klippte dei Navlestrengen av millom
Folke og seg, stengde seg inne i sine Kontorbåsar og
vart Byrokrati. Og so kom heile Rikslive inn i den same
Åndløysa. Det vart denne utvertes Nytta, som ein
kann taka på med Nevane; desse "materielle Fremskridt"
med Jarnvegar og Nautemøte; heile denne "Læstedrægtigheit",
som ein Skipper kalla vårt sanne nasjonale; kort,
det vart dette engelske Stell med Kjøtmaskinar og Undervurdering
av det ideelle. Det gjekk so vidt, at dei
ikkje lenger lika framifrå gode Hovud i Riksverke;
desse "Helvites Genier" gjorde berre Ugagn.

No lagde ein av dei andre seg inn i Samrøda -- Daniel
lika elles ikkje dei Karane; dei såg so høgvise og
åndsaristokratiske ut -- : "nå," sagde Mannen; "dei
turkar no meir og meir inn og, dei gamle ægte Byrokratarne.
Då er det annan Merg i desse breidvaksne,
kjakesterke Bondegutane ..."

Dølen hogg seg inn att. "Ja," sagde han, "Kulturen
gjer Folk fagre og ædle, men veike og visne, og so må
det sistpå Hunar og Vandalir inn ifrå Asia til å friske
upp det tunne Blod. Men me tek ikkje våre Vandalir
frå Asia; me tek dei frå Bondebygdi; difor gjeng ikkje
Samfunde vårt under i denne Prosess, men yngjer seg
sjølv uppatt, liksom Saturnus som åt sine eigne Born.

SIDE: 82

Og me vil alltid hava Villmennar til å friske upp Samfundsblode
vårt med, so lengi me hev desse Bøndar og
Husmennar, som liver av Bustegraut og ult Flesk og
kliv i alle dei Bakkar og Berg som til er og vel so det,
og syg i seg ei Luft som er so sterk, at um dei trolla
ein Bymann like frå Gata og der upp, so vilde han
kovne, liksom Musi i den Glasklokka som var fyllt med
berre Surstoff."

Dølen drakk or Glase sitt og tok snøgt til Ords att:

"Ja, det er fagre Gutar desse Byfolk, med slike åndfulle
Andlit, at du kunde hugleggje deim eller på Tysk
forlibe deg i deim. Men um tie År vil alle desse gjentefine
Åsyn vera so turre som Bork på Tre; kvar nokorlunde
begava Katt vil sjå meir åndfull ut enn dei; og
slitne og sure vert dei, og gråe av all Papirdumba og
alt Matstræve; og Skjegg fær dei so dei tidt ser ut som
gamle Hønsehaukar med Nosi som ein stor, krokutt Nebb
og Håre som fallande Fjør. Det er med deim som med
Hunden og andre Dyr, at dei ser mest åndfulle ut, når
dei er unge; sjølve Naute ser åndrikt ut når det er
Kalv."

Ein ny Talar var komin upp; i Fyrstningi var han so
veikmælt at Fleirtale brydde seg ikkje um han. Men
no vaks Karen, og Mæle hans med; Daniel snudde seg
og vilde sjå kven dette var; Gud hjelpe oss! -- det
var Jens Rud. Ein frå Fabriken! Kunde det gå godt
...Daniel vart reint uroleg. Men Jens klara seg; og
Daniel kjende sig kaut; me var ikkje reint burte me
Fabrik-Studentar heller! -- Jens Rud tala for den Studenten
som var "Folkets Søn"; han var den sanne og
sjølvskrivne Beraren av "Folkets Sak"; og der var Meining
i det han sagde; han fekk og sagt nokre varme og
fagre Ord um den norske Skalden me hadde fengi helsa
på her i Kveld. Sterk Klapping. Skåli si vilde Jens
serleg tøme for dei Studentane som var gjenge fram av
det ålmenne Folke; dei hadde fyrst og fremst den Fyrilogo
å vera Folke-Upplysarar og Folkeførarar, av di dei
kjende Folke best; -- "Skål for Bondestudentane!"

Heile Salen klappa; det var både fagert og forunderlegt.

SIDE: 83

Daniel vart ålvorsam. Han mintest sine gamle
Draumar; og det var som han jamsides Jens Rud såg ein
annan Mann stige fram, ein Mann som han i lange Tidir
hadde altfor mykje gløymt: Kapellan Hirsch.

Ja! han vilde vera Berar av Folkets Sak. Han vilde
vera ideal Student; han vilde arbeide for Tankar og Ånd;
Og matstræve vilde han alle Dagar hata. Å, at han ikkje
var rik!

Rundt om i Salen surra og dura det som fyrr; ender
og Gong steig eit Rop, ein Lått, ein Songstubb, og døydde
i Tobaksrøyken. Daniel kjende seg trøytt. Han vilde
ikkje vera inn-i alt dette Sumle lenger. Ut i Hagen og
suge frisk Luft, og drøyme store Draumar!

Då han kom ut, fann han Hans Haugum og fleire andre,
derimillom Ortvedt, Sven Dufva og ein ukjend, sitjande
ved eit lite Bord under eit Tre. Han gjekk burt-til. "Åh!
er det du?" sagde Haugum; "ver so god! her er Plass.
og eit Glas Øl med, um du vil." Daniel takka og sette
seg; sant å segja skulde eit Glas Øl gjera godt no.
Haugum sende Sven Dufva av Stad etter eit Glas; so
førde han "Studiosus Braut" fram for den ukjende, Kandidat
Meier; tok so upp Tråden i Samtala att. -- "Nei,"
sagde han til Meier, "det er nok ikkje det, som er Meiningi.
Endre Storr er ein Mann med både god Vilje
og gode Tankar; men han trur at her er for lite økonomisk
Grunnlag for eit rett Åndsliv her i Lande; og so
vil han at Folk skal leggje seg etter det fyrst og fremst."
"Ja, men det kallar eg Materialisme," sagde Kandidat
Meier -- "denne Trui på, at det økonomiske er det
fyrste i Live." Han tala seint og rolegt; Ordi kom, eit
i Senn, med Vegt og med Tyngd. Haugum tagna eit
Grand, men arbeidde seg upp att; "Ja; der er alltid
noko i det, men -- ; men det er vel ikkje sagt, at um
ein held det materielle for Grunnlage, -- at ein difor
held det for det fyrste?" -- Kandidat Meier lét ein høg
Smil lyse upp i sitt ålvorsame Andlit, som innringa av
det svære myrke Håre syntest ei Apostel-Åsyn; og han
sagde: "lat oss først søke Ånden og dens Liv, so skal
alt annet lægges til for oss!" No forstod Daniel, at Kandidat

SIDE: 84

Meier var ein stor Mann, og då han i det same
såg Sven Dufva koma ruslande med både Glas og Flaske,
vart han modig; han dunka i Borde og sagde: "det var
eit sant Ord!"

Haugum stirde forundra på Læreguten sin, som på
denne Måten sette upp; men han freista å forsvara
Endre Storr endå. Han fekk det ikkje rett til; Daniel
høyrde med løynleg Glede, at Haugum meir låg under
for Meiers sterke Tru og vegtige Ord. Men underleg nok:
Haugum gav seg ikkje.

Øle smaka svalande godt; Daniel kjende seg so frisk
og sterk. Han vilde nettupp til å fortelja um Jens
Rud og hans Tale; men so tok Kandidat Meier til å
tala um "Åndsmannen Hirsch". "Ja kor gjeng det
med den Greida?" spurde Haugum. "Å; det gjeng med
Hirsch som med andre Åndsmennar i dette Lande; han
vert forfylgd av Åndløysa ovanfrå og av Fåkunna
nedanfrå; og då han ikkje gjev seg, so er det berre
eit Spursmål um Tid, når han vert nøydd til å taka
Avskil."

"Ka ... Kapellan Hirsch?" spurde Daniel med uppspilte
Augo. "Han er Kapellan enno, ja," svara Meier.
"Ja, men ... kva hev han gjort?" "Å," kasta Haugum
inn, "han er komin i Strid med Pietistane der uppe
um den rette Formi for Dåpsorde." Daniel var både
forundra og forstøkt; men etterkvart som han høyrde på
Samrøda koka Punsen og Sinne upp i han; han slo i
Borde so det song: "den Jøtunyngelen!" -- Meier smilte
apostolisk og sagde: "sant nok; det er Lokes Ætt."
Noko etter reis han upp og gjekk inn i Salen; han
vilde høyre kva Ungdomen rødde um når han var full,
sagde han.

Haugum fortalde um Folkehøgskuletanken, som tok til
å gro; millom anna nemnde han, at Meier vilde bli Folkehugskulelærar.
"Altså en bra Mann!" ropa Daniel med
ein Dunk i Borde. "Var det ikkje det eg såg? Eg
skal mest alltid sjå utanpå ein Mann kva han duger
til ... " -- "Men den Endre Storr, Haugum, kven er
det?" spurde Bragestad med eit stort, hastande Mæle,

SIDE: 85

liksom han var bljug for å blande seg inn i Samtala.
"Det er Husverten min," sagde Haugum. "Ein rik Dævel
av ein Grosserar," slengde Ortvedt inn, liksom vaknande;
"den Haugum held seg alltid til dei store, han, Filuren!"
"Eg hev komi til å bu hjå han," heldt Haugum fram,
"av di eg kjende Kona hans." "Sss! no vert det leidt
her!" kviskra Ortvedt; "hi-hi-hi!" lo Daniel; Sven Dufva
klunka i djupe Tonar ein godsleg Lått;" det vil segja, eg
kjende Mor til Kona hans," lagde Haugum til. "Ja
Fanden tru!" sagde Ortvedt; Daniel, som ikkje torde segja
"Fanden", sagde "Skam tru".

Dei sat og skjemta ei Stund um ingin Ting; med ein
Gong tok Daniel uppatt Emne um Endre Storr. Meier
hadde havt Rett i det han sagde um den Mannen; Haugum
kunde segja kva han vilde. Daniel hadde lesi nokre
lange Stykke som Storr hadde skrivi i "Den gode Borger";
dei handla um Gjødsel og Guano og var det åndlausaste
han hadde lesi. Det var dette Guanokratie -- denne
"Læstedrægtighed", som Skiprane sagde, heile dette
engelske Væsen med Kjøtmaskinar og Matstræv ....
Daniel vart so ordhag at Haugum kjende han kje att.
Men, meinte Daniel, det var nettupp dette Kjøtvæsen me
skulde slåst imot! Me var Åndens vigde Prestar, som
Professoren hadde sagt; me var Sønir av Folke og Berarar
av den store Folkesak; og me måtte vera på Vakt
mot slike som denne Endre Storr. For Matstræv var
her nok av i Lande. Folk brydde seg ikkje um det som
var stort og fagert og høgt på Jordi; dei berre låg og
stræva etter det som gav i Gryta og fyllte i Pungen;
ikkje Sans eller Syn for sant Menneskjeliv; det åndlause
Matstræv låg som ein Trolldom yvi Lande; Folke måtte
bli vakt; det måtte Ånd inn i Live, Ånd, Tankar,
Poesi ... Kandidat Meier var ein bra Kar; han vilde
vera Folkehøgskulelærar; og det burde me bli alle ihop;
men ein Prest kunde og gjera mykje godt; Kapellan
Hirsch som hadde vori hans Lærar ... det var ... det
var ... ein framifrå Mann; "hadde ikkje han vori, so
hadde ikkje eg sìti her!" Daniel mest grét av Øl og
kjærlege Tankar; Haugum hadde aldri visst at der var so

SIDE: 86

mykje Eld i Guten. Og han tenkte på kor sant det då
i Grunnen var, at under den kalde Bondehamen banka
tidt dei varmaste Hjarto. -- 

Daniel var modig som ein Akilles; slo i Borde med
Ølglase og sagde "Skål! -- En Skål, mine Herrer! for
Kapellan Hirsch og alle som er liksom han, og som vil
være med på å løse det norske Folk or Trolldomen!
Skål!" -- "Ja, den Skåli kan me nok drikke," meinte
Haugum; og Daniel høyrde med djup Glede, at Sven Dufva
for seg sjølv sagde "Bravo".

 -- "Og nok en Skål for dig min Ven!
og for de norske Piger!"

song dei inne i Salen i villt Kor; no hadde Elskhugen
fengi Magti. "Hi-hi-hi! kor glade dei er!" lo Daniel;
straks etter tok han i og song med:

"Og nok en Skål for dig min Ven!
og for de norske Piger!"

 -- den fyrste Lina var til Sven Dufva, som han dunka
i Ryggen av Venskap; og den andre var for ... ja,
denne Gongen tok han Berta Maria med. Og då
han hadde vori so streng mot henne i heile Kveld,
so tenkte han på henne no med so mykje større
Mildhug. -- 

"Ja, -- hikk! -- for de norske Piger!" sagde han og
drakk. "Kvinden må vi ha med oss ... Freya ...
Freya med sine Gu -- hikk! -- Gulltårer ... Men!"
 -- skreik han upp, "slike som arbeider for Guano -- 
hikk! -krati -- og skriv i "Den gode Borger" ...
det skal vi ikke ha -- hikk! -- ha noget av. Hi-hi-
hikk! eg er nok litt gl -- hikk, litt glad i Kveld; men
... hi-hikk! det gjør ingenting ... Mine Herrer! Skål
for -- hikk! -- Skål for -- hikk! -- Skål for de norske
Piger!" -- 

 -- Haugum og Sven Dufva hadde ikkje lite Stræv den
Natti, fyrr dei fekk Daniel Braut heim.

SIDE: 87

VI.

Daniel hadde høyrt at Yvihøyringsprøva skulde vera lett;
men då det bar til, fekk han anna finne.

Han var låkt fyribudd; hadde havt for mange Skular
og Skulemeistrar. Og dei hadde arbeidt kvar på sin
Måte. No stod han der med Hovude fullt av ymist og
altslag i Ruve og Røys; sùmt var ferdugt og sùmt halvferdugt;
der var ikkje Samanheng i nokon Ting.

So var der ikkje anna å gjera enn å "pugg-lesa".
Det galdt Live no. Dei som hadde hjelpt han fram venta
at han skulde klara seg. Og gjorde han ikkje det, so
vilde alle Vegar stengjast. Det ein ikkje kunde på
annan Måte, fekk ein då kunna på Pugg; sidan, når
ein vart Student, fekk ein taka det heile uppatt frå
Grunnen av.

Dag og Natt sat Daniel upp i det myrke Lofte sitt og
las. Sveitta og las; las so han svimra. Heile Verdi kom
burt for han. Han gløymde både Sol og Jord, både
Heim og Himil; og når han ein Gong um Dagen var
ute og skulde få seg "Middag", dreiv han gjenom Byen
som gjenom ein stor, tom Draum.

Og so ille varmt som det var! August-Soli gjekk
gjenom Himilen som ein brennande Eld, og Lufti låg
tung og heit som ein Eim yvi Byen. Ute og inne var
like fælt.

Våt um Halsen, kleissen på Hendane, med tunge
Dropar på den bleike Panna sat han og stræva. Flugur
fór og song og surra nerveskjerande inn mot Kinn og
Øyro, sette seg på den våte varnæme Hudi so det
bivra i Holde, flaug og kom att, snurra ikring han
nærare og nærare, støytte inn mot Nosi, Øyro, Skallen
hans med sin ævelege Surr og sine priklande småe
Kløar; han sveita av Møde, fikta ikring seg endelaust og
fåfengt, drap deim når dei heldt Bryllaup i Håre
hans, men var like nære; og so las han. Men når

SIDE: 88

han utasa og utmødd lagde seg og skulde sova, so var
det same Naudi; han låg og vreid seg i kvævne
Halvdraumar og kava med det Flugu-Helvite som aldri
fekk Ende.

Det var ikkje stort svalare um Natti enn um Dagen.
Når August-Soli frå Morgon til Kveld hadde steikt Taksteinane
yvi Hovude hans, var dei som gloande Jarn; og
det låge Loftsrome heldt seg døynende badstugu-heitt
til langt ut på Morgonsida. Og aldri surra Flugudansen
galnare enn um Natti.

Men ute i fri Luft kunde han ikkje lesa. Det var so
mangt som lokka Augo og Tankar der; han sat og glodde
på Tre og Blomar og drøymde um Berta Maria og Inga
Holm og altslags Tøv, og gløymde heile Eksamen. Lufti
var fyllt med dirrande Blenkjing, med Låt og Ljom og
alle Slags Liv; Eksamenstankane døyddde i den som
Småtroll i Sol; han var nøydd til å stengje seg inne.

So sat han der innestengd; stræva og las; røykte,
drakk Vatn og misste Mathugen. Dag for Dag kjende
han seg armare; Dag for Dag måtte han stive seg upp
på nytt. Og di meir han las, di meir hadde han att å
lesa, totte han.

Ein Dag råka han Sven Dufva på Gata og jamra si
Naud for honom. Sven Dufva sagde at den beste Rådi
var å drikke Kinavin. "Den brukar eg," sagde Sven
Dufva; "og den både kveikjer og styrkjer." So kaupte
Daniel Kinavin. Og når han vart altfor trøytt og arm,
drakk han av den og totte han vart betre.

Det vart ein lang Strid. Var ein ferdig med eitt Fag
og hadde lese seg mest trotin på det, so kom næste Fage,
som var likso vrangt; og i Selen att laut ein. Det røynte
for Ålvor på Helsa no; um Natti, når Daniel låg og
ikkje fekk sova, av di Hovude verkte og Flugune surra
og alle dei grammatikalske Reglane dansa i Hausen og
banka og hamra som "Timbremennar" etter ein Rus, då
kunde det hende at Guten flaug upp i skjelvande Rædsle
og trudde han skulde bli galin.

Og han som hadde vori so glad på Russedagen,
og trutt at det verste var yvi då! Han hadde ikkje

SIDE: 89

visst kva som fyristod. Og han hadde ikkje visst,
at Russelage var for den sanne Russen, men ikkje for
slike som braut seg inn i det akademiske Rike Fabrikvegen.

Den sanne Russen, som var av pålitelegt Folk, og som
hadde sovi seg fram gjenom ein påliteleg Latinskule, han
slapp igjenom det munnlege nokorlunde lett; for både
måtte ein gå ut ifrå at slike Gutar hadde lært det dei
skulde, og dessutan var det i Grunnen det skriftlege det
spurdest um i dette Lande. Men Fabrik-Russen hadde
Universitete ein naturleg Mistanke til. Det var Folk med
ukjende Namn, Folk, som tidt såg svært lite akademiske
ut, og som dessutan kom stormande inn i dei heilage Hallir
som Tjuvar og Røvarar gjenom ein galin Port; slike Karar
måtte ein sjå på Tennane. Kamelar var det, som
skulde gjenom Nåleauga; og mange "strauk", vann seg
ikkje igjenom, anten dei no var Kamelar, eller um Nåleauga
stundom vart altfor trongt. Meir enn ein Gong
hende det, at det etter Eksamen kom Bòd til "Gamlen"
frå Universitete, at han hadde tapt sin "Demissjonsrett";
altfor mange av Gutane frå Skulen hans var "strokne".
Men då kunde det òg hende, at Gamlen på ein svært
tydeleg Måte viste Bòdberaren, at sin "Demissjonsrett"
hadde han ikkje tapt, kor det no kunde vera med
Dimissjonsretten.

Fabrik-Russen, og Daniel med dei andre, vart bleikare
um Nebben for kvar Dag som gjekk. Og den eine etter
den andre vart sjuk og lagde seg etter, ein i den Bakken
og ein i hin, liksom trotne Soldatar på ein Feltmars.
Men Fabrik-Gutane hadde ikkje Lov til å vera sjuke
heller; det var ingin som trudde på Sjukdomane deira.
Professorane drog på Akslom; Russen lo; "han er sjuk
i Matematik", sagde dei; "han hev vondt i Græsken". Og
i "Den gode Borger" stod der meinsløge Stykke um kor
rart det var, at det nettupp skulde vera Fabrik-Russen som
var so sjukleg i Eksamen.

Hans Haugum og Markus Olivarius heldt seg rett godt;

demissio: Nedsending (her Ned- eller Utkasting). dimissio:
Burtsending, Frigjering (i Skule-Måle: Slutt-Prøve).

SIDE: 90

men Halvor Mosebø og fleire andre vart sjuke. Daniel
tenkte sterkt på å melde seg sjuk, han med. Men so
råka han Sven Dufva ein Dag. Han var svært
bleik, Svein, og dei store rædde Gaselle-Augo stod i
Hausen hans kvite og stive som Klinkenaglar. "Men
Herre Gud, De er ikkje frisk?" sagde Daniel forstøkt.
Sven Dufva riste på Hovude. "De må til Doktoren og
få Attest!" heldt Daniel fram. Då stirde Sven Dufva
på Daniel, og ein raud Skugge lagde seg yvi Andlite
hans. "Nei!" sagde han med sitt Bassun-Mål; "det
gjer eg aldri!" Og då Daniel vilde vita Grunnen til
dette sagde Sven: "det skal ikkje De heller gjera. Dei
trur oss ikkje!" Den raude Skuggen kom sterkare att
og vart liggjande.

Daniel forstod Guten og vart skamfull; Sven Dufva
hadde Rett. Haugum sagde sidan det same; kunde dessutan
fortelja, at den som lagde seg sjuk vart sidan strengare
yvihøyrd; det var då best å halde ut, so sant ein
kunde. Daniel drog ein tung Sukk og sagde at han fekk
freiste å halde ut då.

Og han heldt ut. Men på Slutten kunde han ikkje
lesa. Når han sette seg til med Boki, so berre svimra
det for han. Ikkje torde han taka Kinavin heller lenger;
Haugum hadde sagt at det var fårlegt.

So fekk det stå til. Han hadde i det siste havt ei
Von um å få Laud; han hadde gjort det godt i fleire
Fag, og i Historie og Geografi vilde han hava 1, 1. Men
no fekk den Voni fara. Når han ikkje fekk lesa på
Fransk og Tysk, so kom dei Fagi til å øydeleggje Laud'en
hans i alle Tilfelle.

Forunderleg nok gjekk det godt i Tysk og Fransk. Og
no var han trygg på Laud. Han gjekk og hugga seg
med å tenkje på, kor glade dei skulde bli, dei som
hadde hjelpt han fram, og kor staut det vilde vera å kunna
skrive til Inga Holm: "Student med beste Karakter".
Men so gjekk det gali i Historie og Geografi, -- dei einaste
Fagi han kunde. Til Yvihøyrar fekk han ein gamall
Vrangpeis, som spurde um alle Slags Ting som ikkje stod

Laud: Ros verd.

SIDE: 91

i Boki, og spurde på slik ein underleg og urimeleg Måte;
og til Domsmann fekk han sin gamle Historielærar frå
Latinskulen, Robert Djevelen. Dette siste var det iser,
som gjorde Guten fortumla. Robert Djevelen var han
rædd; og då so Yvihøyraren gav seg til å vera vrang,
kom Daniel reint utav det. Han svara burti Hytt og
Vêr og stod stundom heilt fast; og Enden vart, at han
fekk 3, 3 istadenfor 1, 1; dermed var Laud'en sprungin.

Han kunde ikkje forstå slikt! Det var ei Rangvise so
yvi all Måte! Vera so nære Laud, og so ikkje få det;
og falle på dei Fagi han kunde best! Kunde Vårherre
tillata slikt? -- Han stod lengi utanfor Døri; venta halvt
um halvt at Professoren skulde koma ut og segja at det
var eit Mistak; slikt kunde ikkje bera til; vel hadde han
gjort det mindre godt i Dag; men Censor -- Censor visste,
at han kunde Historie; og Vorherre vilde hjelpe til; der
var då vel Rettvise i Verdi! Skulde ein Mann lide
Skade på kanskje heile si Framtid, berre ein gamall Surpose
av ein Professor var i Ulag? Det kunde ikkje bera
til; det kunde ikkje!

Men Daniel fekk sjå at det kunde. Yvihøyrar og
Domsmann kom ut -- og gjekk sin Veg. Dei såg ikkje
på han ein Gong. Dei syntest hava det beste Samvit.
Og Robert Djevelen gjekk og smiska for Professoren,
smiska og smilte seg blid, flikreblid ...

Då koka det upp i Daniel eit etande Sinne, og han
sagde "Fanden" for fyrste Gong i si Tid.

Heimyvi rusla han; harma seg sjuk. Han skulde
havt Laud! Hadde det i Grunnen! men fekk det ikkje.
Hadde han berre ikkje vori so nære ved! Og hadde ikkje
Historie og Geografi vori hans beste Fag! At slikt kunde
hende! No skulde han gå i heile sitt Liv og hava Haud
til Artium, og det berre av di ... i Grunnen av di han
hadde havt Robert Djevelen til Domsmann.

Han slengde Bøkane i femte Veggen og sparka etter
deim. So sette han seg trøytt og leid ned på ein Stol
og seig burt i myrke Tankar.

Rett som han sat, trappa han i Golve. Han kunde

haud: godt. non: ikkje verst.

SIDE: 92

ikkje koma ifrå dette harmfulle Minne. So nære Laud.
Og so ikkje få det. Hm. Her sat han. Var ferdug.
Ferdug med Eksamen. Var Student. Denne Dagen hadde
han lengta etter so lengi og so sårt. No var Dagen
komin. Men han tenkte ikkje på å vera glad. Harm,
arg, leid var han.

Han gjekk ut; ein fekk sjå å finne Folk. Finne einkvarr
å tala med. Men han fann ingin. Dei hadde vel
kvan nok med seg og sitt.

Ei tung Modløyse tok Guten. Han var so åleine.
Kammeratar hadde han, men ingin Vén. Ikkje Berta
Maria dessmeir brydde seg um han; hadde ho det gjort,
so hadde ho ikkje vori so mykje ute um Sundagskveldane.
Han var Fatikmanns Son og hadde Fatikmanns Lykke.
Og når det leid av ei Stund, so kanskje han svalt ihel.
Eller måtte på Arbeid.

Han hadde skrìvi til Jens i Larsebakken etter eit Tillegslån
på 100 Dalar "for at kunne tage Anden-Eksamen i
en Fart"; og han hadde tydeleg vist, at det vilde vera
til Bate for Jens sjølv, dette. Men vilde den Moldtrælen
forstå det?

Og han som hadde tenkt å bêle til Inga Holm, når
han vart Student! Å jau. Ein Student med Haud. Og
utan Pengar. Det skulde bli Friar, det! Då kunde
Hønsi på Klokkargarden gjerne kakle og gjera Narr av han.
Og då var det vandt um gamle Klokkar Holm baud han
med seg til Middags.

Dei gamle hadde sagt, at Fatikdom var Synd. Det var
ei diger Lygn. Fatikdom var Ulykke. Den verste og
tyngste Ulykka på Jordi. -- 

"Goddag, Braut!" sagde Aslak Fjordan; "oh-oh! du
gjeng ikkje fort, du!" Daniel skvatt upp: "Goddag,
goddag!" -- og dei kom i Samtale. Aslak skulde upp
til Student Hærland og få "slå i seg det grøvste av
Syntaksissen", sagde han; det var slik ein Tråvar i Latin,
den Hærland'en. Og i Morgo skulde Aslak upp i Latin,
men kunde oh-oh-oh! -- kunde, forsyne seg, ikkje det
Grand. Huff; fæl Bask, dette. I Græsk hadde han vori
sjuk, som dei andre Non'istane; og i Aritmetik hadde han

SIDE: 93

6, so han måtte "kontinuere"; det gjekk vel helst til
Dunders med heile Svarvestolen.

Uheppin hadde han vori fra fyrst til sist, og vori ute
for alt Slag Fanteskap av Professorane. "Ja enn eg då?
sagde Daniel. "Hoh-oh-oh! men i eit Fag var eg heppin,"
heldt Aslak fram, "og det var i Historie!" -- "Just
der var eg ... " -- Hoh-oh-oh! ein skulde aldri høyre
slikt! Aslak hadde slegi upp -- reint blindt -- tri Stadir
i Heimssogo, og lært deim; og meir Historie kunde
ikkje han; då han so kom upp, fekk han -- plent desse
Stykki; han hadde fengi 1 i Historie, hadde ikkje den
Tullebukken den Professoren komi toskande med den
franske Revolusjonen. No fekk han 2; men den Tvoa
kom kanskje endå til å berge Eksamen for han.

Aslak lo og fortalde so han kom i Godlag; Daniel
kunde sistpå ikkje sture lenger han heller. Han fortalde
um si eigi Sogu-Prøve; og det letta svært å få lagt sin
Vanlagnad fram. I det heile var det godt å råke Folk
for den, som hadde vore so lengje boktekin. Den Tyngdi
han hadde kjendt som ei Klemming yvi både Heile og
Bringe, den losna og letta som Skodd yvi Skogen.

Då Aslak fyrst var komin på Lòs, hadde han ei
Mengd med Eksamenssogur; og Daniel høyrde på deim
og vart modig; det var deim som hadde klara seg låkare
enn han. Sidan rusla han åleine ut-etter Vegen og var
ikkje verst i Lag. Det var likevel ein god Ting å vera
ferdug. Og hadde det ikkje gjengi godt, so kunde det ha
gjengi verre, fekk han trøyste seg med.

Her ute var fritt og fagert. Augustlufti låg fin og
blå yvi Eng og Skog, tindrande rein; det var so klårt,
at ein kunde skilja Trætoppane lang uppe mot Himilsyni.
Akersbygdi låg bleiknande og ven med sine Åkrar og
Kjelvur millom Lundar og linne Bakkedrag; lengst nede
glima Fjorden innunder Oskarshall, kvit i den sterke Solglimen.
Men Fjellgarden i Vest drog seg i mjuke, fine
Bylgjedrag gjenom den solklåre Lufti som yndefull, kraftig
Plastik.

Daniel såg at dette var vent; han hadde vori so lengi
frå det. Og Lufti her ute var som Vin, ho gav sin

SIDE: 94

Mann Mod; -- skulde han endå våge seg til å sende Friarbrev?
Eller skulde han drygje til han hadde Andre-Eksamen?

Ein sann Student burde vera trulova. Og det var
vondt å vera so åleine i Verdi. Ingin var sæl, utan
han åtte eit trufast Hjarta som med kjærlege Tankar
kunde fylgje han i hans Strid. Berta Maria, stakkar,
ho var snild og god; men ho var berre Tenestgjente. Det
var Ideale ein måtte nå. Han kom sistpå til Lags
med seg sjølv um, at dersom Jens i Larsebakken sende
Pengar, so vilde han frie; men elles fekk det vera til
etter Andre-Eksamen.

Han skulde til å sige ned i sine Pengesorgir att, men
hugsa so at ein sann Student burde ikkje tenkje på
Pengar. Det var poetiskt å vera fatig; ein sann Student
skulde lìva for Ideen og lata Kræmarar og Bøndar syte
for Mynt og Mat.

I det heile: han fekk hugse at han var Student! -- og
ikkje gå her og innbille seg at han var Skulegut og
Bonde enno! Drøyme um sine Framtids-Vonir skulde
han; um det Arbeide han vilde gjera ein Gong; det som
gjorde Studenterlive idealt, det var dei store Draumane.

Kapellan Hirsch var det, han sistpå kunde takke for
alt; og han måtte ikkje koma til å trega på det han
hadde gjort, denne gjæve Mannen. Og Haugum, og Rud,
og dei andre gilde Gutane, dei skulde få sjå, at Matstr-
Materialist var Daniel Braut ikkje.

Når rett var skulde han bli Folkehøgskulelærar som
Meier og Massmann. Nå; det dugde han vel ikkje til.
Men so fekk han bli ein Prest av same Slage som Hirsch,
 -- so godt som han kunde.

Med ein Gong hugsa han, at han hadde gløymt å
tinge seg Duskelue. Då snudde han og gjekk til Byen
att so snøgt han kunde. Det var best å vera trygg.
Enno kjende han seg ikkje rett Student. Og ikkje såg
han ut som Student heller. Men når han fekk Duskeluva,
og so Borgarbreve, so skulde vel det greide seg. -- 

 -- Immatrikuleringsdagen kom.

SIDE: 95

Daniel Braut drog på seg sine svarte Klæde og sette
høgtidsamt Duskeluva på Hovude sitt. No var han Student.
Med bankande Hjarta gjekk han framfor Spegilen. No
hadde han nått sitt store Mål; no vilde han sjå seg
sjølv. Han venta å få sjå eit Hamskifte.

Duskeluva sat ikkje rett; han drog ho meir ned mot
det eine Øyra. Men endå sat ho ikkje rett. Han drog
ho ned mot det andre Øyra. Men det hjelpte kje heller.
So sette han ho midt på Skolten; -- like nære. Han
freista på all Vis; sette ho lenger bak, eller lenger fram,
lite meir på Skakke, lite mindre på Skakke; det nytta
ikkje. Det var som Duskeluva ikkje vilde høve åt hans
Hovud.

Daniel kolna der han stod. Han freista på nytt; lagde
Dusken bak; lagde Dusken fram; lagde Dusken midt på
Aksli; nei. Det vart ikkje den rette Svingen. Og Frakken,
 -- Frakken sat, som alle Frakkane hans hadde sìti. Han
såg ikkje ut som Student. Han var ikkje Student. Han
var ein forklædd Bonde.

Bleik og motfallin stod han og glodde på seg sjølv
i Spegilen. Han totte han vart seg sjølv so framand.
Det breide godslege Andlite hadde vorti langt og magert.
Munnen såg styvin ut; og Augo, som ein Gong hadde
vori so blanke, hadde krympa seg ihop og vorti raudsprengde
og dauv-vorne. Men Aksline var gruve; han
såg liksom nedtyngd ut; laut rette seg upp når han
vilde nå si Høgd; annarleis hadde han set ut i sine
Studenterdraumar. Nå; det laga seg vel. Men kald um
Hjarta rusla han til Universitete etter det akademiske
Borgarbreve, som han no skýna ikkje heller kunde gjera
Underverk.

Og då han kom der upp, og såg på alle dei unge
Bystudentane, som kom strjukande fine og lette som Fuglar
i Sol og bar Duskeluva so flott og fjongt som ho skulde
vera støypt til deim, då kjende han seg framand i
dette Lage. Han hadde berre ei Trøyst, og den var skral:
dei andre Bondestudentane tok seg for det meste ikkje
stort betre ut enn han med Duskeluva.

Festsalen var full av svartklædde, bringekvite fine

SIDE: 96

Herrar. Det var so det stod svalt av all denne Galla.
Der skulde Mod til å gå inn. Daniel totte han kom
som ubedin Mann til Gjestebods; det kom for han, at
dei fine Herrane såg med Uhug på Bondeguten som
vilde trengje seg inn i deira Lag. Med det same han
hadde sett seg byrja Festsongen; det ljoma so vent i den
høge Halli. So modigt; so fast; so trygt. Daniel styrktest.
Han sagde til seg sjølv: du hev Rett til å vera med;
du er Student!

Det fekk vera som det kunde med Duskeluva; godt
var det å ha berga seg frå Åndløysa og Råskapen der
ute og hit inn i desse reine, rolege Hallir millom Ideens
Presteskap. "Helligt, helligt, helligt er Studentens Kald!"
tona det frå Songarlage i klåre, store Harmoniar, og
Daniel song i sitt Hjarta med. Han lyfte åhugsamt sine
Augo upp mot Takfrisa; der såg han Gudane, dei gamle
klassiske Gudane, stå og tenkje og grunde, støypte i Gips.

Det var professor Darre som heldt Tala. Han lagde
ut um, at Vitskapen hadde sitt Mål i seg sjølv. Sistpå
kom det eit Par av Tankane frå Russetalen; so slutta
Professoren med ei Lovprisning av det ideale Studenterliv.

Daniel høyrde på Visdomens Ord med djup og hjarteleg
Vyrdnad. Han totte det var so sant og so godt. Men
då Professoren kom til det ideale Studenterliv, tenkte
han med seg sjølv: gjev Jens i Larsebakken vilde sende
Pengar.

So skulde dei nyfødde Ånds-Adelsmennane fram og
få sine Borgarbrev og gjeva Lovnaden. Det vart ei lang
Mynstring. Dei fleste var Bystudentar, Folk med store
plattyske Namn, og med dette serskilde fine Lag, som
Daniel hadde undra seg yvi i alle sine Dagar. Men ender
og då kom det trampande ein homo novus, ein Aslaksen
eller ein Bragestad; og Daniel såg med veksande Uro,
kor lett det mest alltid var å kjenne deim frå dei andre.
Dei hadde ikkje Svingen. Brevi sine tok dei imot med
stive keivhendte Tak og innbillte seg at dei bukka, men
det vart berre ein Rykk i Nakken; andre tverbøygde seg
som dei skulde gå av på Mìden. Daniel vart mindre
og mindre der han sat. Og no skulde han fram. "Herr

SIDE: 97

Daniel Olsen Braut." -- Han dukka upp; steig fram so
godt han kunde; samla ikkje klårt; Salen låg som i
Skodd og Susing, og endå var det so uhyggjeleg stillt.
Kvite Kragar og Andlit Lyste utydeleg fram or Skodda
liksom store tome Augo; i ein Benkekant snåva han;
det gav eit Brak; so steig han tvo Stig fram på Tærne;
fekk Tak i Breve; innbillte seg at han bukka, men det
vart berre ein Rykk i Nakken; -- og so attende til Plassen
sin, sveitt, men glad fordi det var yvistridt; det varde
ei Stund fyrr han torde sjå up att.

Han tok til å tenkje, der han sat. Hugsa Dølen og
hans Hunar og Vandalir; der var visst meir i det enn
Dølen hadde visst. Når ein av dei plattyske kom, var
det som det skulde vera eit anna Folkeslag. Det var
ikkje sagt at dei var fagre; det var ikkje sagt at dei førde
seg godt dessmeir; dei kunde vera stygge som Arvesyndi
og keivelege som Trehestar, -- og likevel! Likevel såg
ein, at dei var "Herrar". Dei hadde i all si Ferd noko
trygt og sjølvbyrgt; dei hadde det som Horats kalla frons
urbana; og når alt kom ihop, so var visst det det sanne
Daningsmerke. Var dei fødde med det? Var det noko
som ein måtte vera fødd med? Var det ikkje sant at
alle av Natturi var like, og at det ædle og høge føddest
likso ofte i Hytte som i Borg? Skulde Vårherre ha stelt
det so, at dei som var fødde i Rikdom fekk alt godt, men
dei som var fødde i Armod laut bera Merke av det alle
sine Dagar?

Daniel vilde ikkje tru det. Vårherre var rettvis; alle
var like frå hans Hand. Den skilnaden som var, den
kom av at Folk vaks upp under ulike Vilkår; og den
kunde jamne seg med Tidi.

Og so hadde Bondegutane Krafti, som Dølen hadde sagt.
Som dei her kom stigande ålvorsame og tunge, sume
små og tettbygde, andre staute og store, såg dei ikkje
ulikt ut til "Sønir av Fjelle".

"Helligt, helligt!" ljoma det endå ein Gong. Daniel
hadde vunni yvi sine tunge Tankar; akademisk Borgar var

homo novus: ukjend (ættlaus) Mann.

SIDE: 98

han no, det hadde han Brev på. Og no vilde han vera
glad, so lengi han åtte Mynt.

Han fylgde Haugum til Kafé National; dei vilde "mærke
Dagen". Ein heil Flokk hadde samla seg i Kaffistogo;
der var det Gilde med Talur og Øl; det ideale Studenterliv
byrja no, tenkte Daniel. Og det vart Festtale-Idealitet
i Foss og i Flaum. Dei gamle tala for dei unge og dei
unge for dei gamle; ein Bystudent tala for Bondestudentane
og ein Bondestudent for Bystudentane, det vil segja
for dei Bystudentane som hadde Frisyn og Vidsyn nok
til å slå Lag med Bonden; dertil svara Bystudenten
med ein Tale for Bondefolke; Bonden var Fortidi og
Bonden var Framtidi; Bonden sat inne med Fedra-Arven,
og Bonden sat inne med Framgangstankane; Bonden åtte
Lande og Bonden vilde bera det fram. Skål! Leve!
Hurra, Hurra! Daniel drakk Øl og totte det stod godt
til. Han hadde ikkje visst at Bonden var slik Kar; men
når ein Bystudent sagde det, og når Folk som Hans
Haugum og Jens Rud samtykte i det, so måtte det vera
sant; og då var det staut å vera Bonde. Han gjorde
seg ein Sving burtum Spegilen og såg, at Duskeluva
ikkje sat so ille endå.

God og mett rusla han heim. I Morgo vilde han skrive
Friarbrev. Jens Bakke sende nok Pengar; og sende han
ikkje, so vart det vel endå ei Råd; Verdi var god og
glad, og Folk var so snilde. -- 

 -- Då han kom upp på Hybelen sin, var der reinskura
og stelt som til Helg. Stakkars Berta Maria, det
hadde visst ho gjort til Ære for Dagen. Berta Maria var
snild. Han vilde gjera seg kjend med henne, stakkar; ho
hadde vori so bleik i seinare Tid. Bar ho kannhende i
Løyndom på ein Elsk som ho visste var vonlaus?

Tung og trøytt lagde han seg på Sengi. Han seig av
i øltunge Draumar; fyrr han visste Ord av, sov han; og
den Natti sov han som ein Hest. Då han vakna, hadde
han vondt i Hovude. Men det høyrde med til det ideale
Studenterliv; han fekk finne seg i det. -- 

 -- Tunge, ukjende Stig kom stabbande; Døri gjekk upp;
eit framandt Kvinnfolk kom inn med Kaffien. Det var

SIDE: 99

eit digert, raudt Gjentebeist, skakkmynt og med Rottetennar;
rund var ho i Ryggen og skeiv i Mjødmine; Daniel
stirde; kva tydde dette, tru? "Vessgo!" sagde Gjenta.
"Å så skulde jæ høre om Dere ska ha kjøpt noe i Byn
i Da; jæ er den nye Pika." "Jaso," sagde Daniel, han
var grovmælt etter Øle; "kvar hev det vorti av den gamle?"
"Hu? he-he; hu fikk Forfall, som dom sier. Hu er
reist." Daniel kjende seg uhugleg. "Forfall?" sagde
han. "Ja-a. Ja dæ er ikke noe som jæ bryr mej om
å snakke om, kan Dere vite; men slik går'e, når
e' Pike ikke passer sej! Hu kunde ha holdt sej fra
dom Soldaterslaska, vel, og holdt sej orntli, hu som andre
Piker! Men d'er 'ke noe for mej å snakke om da,
skjønner Dere."

Student Braut kom ikkje til å skrive Friarbrev den
Dagen. Han kom ikkje til å skrive Friarbrev Dagen
etter heller. Han kom i det heile ikkje til å skrive Friarbrev.
Derimot sagde han upp Rome sitt og flutte til eit
Kot i Fredensborgvegen. Han kunde ikkje halde ut å
bu på den gamle Hybelen sin lenger; og minst kunde
han halde ut å sjå på denne nye Gjenta.

VII.

Fyrilesingane tok til; Skulegutane gjekk og var Studentar.

For Daniel var det til stor Hjelp; det spreidde Tankane.
Og minst kunde han her uppe millom all denne ideale
Ungdom tenkje på Berta Maria.

So åndfulle som han hadde tenkt var Fyrilesningane
ikkje. Mang ein Gong hadde han kalla deim åndlause,
um han hadde tort sagt eller tenkt slikt um so høge Ting.
Men det torde han ikkje. Det var sjølvsagt berre han,
som ikkje til gagns forstod deim.

Det var det gode her, at ein turvte ikkje lære Leksur.
Og vart ikkje yvihøyrd. Ein hadde ikkje anna å gjera
enn å høyre på, og skrive "Notater" um ein so syntest;
og vilde ein vera burte frå Fyrilesningane, var det
ingin som heldt Rekneskap yvi det. Professorane kjende

SIDE: 100

ikkje Læregutane sine dessmeir; kvar stelte seg som
han sjølv vilde. Dette lika Daniel. Men han undrast
på korleis ein skulde lære sine Ting, når ein ikkje
fekk Leksur.

Um Ettermiddagen gjekk han og dreiv med kven han
fekk Lag med. Han hadde tenkt å lesa igjenom på nytt
det han hadde både lært og ikkje lært i sine Skuledagar;
men det fekk vera til sidan. Um Kvelden var
han stundom i Teatre. Han lika seg der; mest alt gjekk
ut um Kjærleik. Og alt var fagert og idealt. Teatre var
som eit Eventyrland midt i Livsens Prosa; der livde det
fagre sitt Liv i Fred, avgøymt frå alt som kunde skiple
og skjemme. Der livde Daniel i Sanning idealt, totte han,
endå han laut sitja på "Tolvskillingen". -- 

 -- Jens i Larsebakken sende Pengar. Men den Moldtrælen
sende 50 Dalar i Staden for 100, so det galdt
å spara; og Daniel sparde det beste han hadde lært.
Det galdt å få dei 50 Dalane til å rekkje so langt
som Råd var. Med Tid og Stundir laga det seg vel so
han fekk meir.

Den som hadde hjelpt so langt, hjelpte nok lenger. Og
no hadde Daniel ei serskilt god Von; for Jens i Larsebakken
hadde fortalt, at Bror hans, han Lias, hadde teki
Skjerp på fleire "lovende" Malmgruvur. -- 

 -- I Studentersamfunde var han nokre Kveldar og
vilde sjå på det store Studenterliv. Men det var so
høgtidsamt der. Han kom reint burt i denne lange, store
Salen, millom all den Mengdi av kaut Ungdom; og han
sat og høyrde på Avis-Upplesingi og Ordskifte so still
som i ei Kyrkje. Men Ordskifte gjekk um eit Haustball,
som sùme endeleg vilde hava; og det var merkelegt
kor kvike dei var til å rengje um Ordi for kvarandre
og redigere kvarandre "in absurdum". Daniel
høyrde med Vyrdnad på desse store Talarane og tenkte
med seg, at slikt kunde ikkje han lære. Men langsamt
var her; han sat berre og stunda etter at dei vilde slutte.
Endeleg kom Toddyen. Men det var ikkje som i Russelage.
Ein måtte sitja so stiv som ein Stake og høyre

redigere in absurdum: gjera til Narr.

SIDE: 101

på lange Talur; fyrst når det leid ut på Natti ei Stund,
vart her noko meir Liv. Men når det leid so langt, so
slutta dei.

Dette var vel i Røyndi det ideale Studenterliv? Men
ein Kveld sette Aslak Fjordan i med ein hivande Lått
og svor på, at verre Tull hadde aldri han vori uppi.
Og då Haugum so halvt hadde samtykt i dette, var
Daniel heilt med. Dei vart samstelte um at der ikkje
var den rette Ånd i Studenterlive no; og då dei skildest,
bad Aslak deim koma heim til seg næste Laurdagskvelden;
der skulde dei hava det mykje gildare enn i Samfunde,
meinte han.

Laurdagskvelden kom; og Aslak heldt Ord. Det vart
eit heilt lite Lag; og der var Liv i Lage. Eit Par av
Gjestom, millom deim ein Student Hærland av "Frams"-klikken,
sa Aslak -- var nye for Daniel; men snart var
alle kjende. Samrøda var straks i Gang. Professorane
vart ymist dømde; so kom Vitskapsspursmål upp; serleg
galdt det Filosofien. Haugum var i Beit med "Overgangen
fra "Intet" til "Tilværelse" og bad Hærland
greide dette; Hærland lo og spurde, um Haugum meinte
at slikt var til å "forstå". "Kan De finne ein norsk
Student som hev lært å forstå den Hegelske Logiken,"
lagde han til, "so skal eg ikkje vera ærleg Mann." Då
lo Aslak med sin store Lått og sagde, at det vilde han
Pinedød tru; Diktaren Gregus Johnsen nikka.

Frå Logiken kom dei til Etiken, og frå den til Politiken.
Hærland og Aslak var Republikanarar, dei andre
konstitusjonelle; og det vart varm Strid; dei einaste
som ikkje var med i Ordskifte var Ortvedt, som totte
dette gjekk for høgt, Gregus Johnsen, som fann det
prosaiskt, og Daniel, som hadde nok med å høyre på.
Dessutan visste han ikkje rett kven han skulde halde
seg til; han heldt i Grunnen med Haugum, men hadde
likevel best Hug til å stydja Hærland, som var ein kvass,
ordsterk Kar.

Men um ei Stund vart Aslak leid av Ordskifte og vilde
hava Samhug og Hjartelag; so sette han i med skakande
Mål: "Ja vi elsker dette Landet." Det hjelpte. Haugum

SIDE: 102

gløymde Kongedøme og Republiken og song i med glad
Jubel: "som det stiger frem"; Daniel og Gregus Johnsen
fylgde etter; Hærland kunde ikkje heller halde seg, men
kom med på "de tusind Hjem".

Og dei song og song seg varme. Det eine Verse
tok det andre; og for kvart Vers vart dei gladare
og meir uppglødde. Då dei sistpå med sterke Røystir
hadde svori:

"Også vi, når det blir krævet,
for dets Fred slår Leir!"

klinka Haugum på Glase og bar fram i stilslege Ord ei
Skål for Fedralande. Han hadde ikkje mykje å segja,
og det vart ingin Tale; men det var so godt meint. Der
var stilt i Lage med' den Skåli vart drukki.

No fann Gregus Johnsen at hans Tid var komi; han
spurde blidslegt, um Herrane hadde lesi det siste Dikte
av Bjørnson. "Ja," svare Ortvedt snøgt; men Daniel var
truskyldig og sagde Nei; og so gav Gregus seg til å
segja fram Dikte. Han deklamera stridt; og det vart
ikkje mykje Klapping. Men Haugum reis upp og heldt
ei Tale for Bjørnson som vekte slikt Samtykke, at Gregus
prøvde seg med ei Tale til um det Emne. Av den Tala
tok Hærland seg Tilføre til å taka på "Skandinavismen";
Haugum lagde imot; men det viste seg snart at dei i Grunnen
var samde. Og no var dei komne so langt med
Toddyen, at dei tok til å blidkast; og Lage skilde seg
sund. Ortvedt fortalde um eit Fyllelag som hadde enda
med, at Verten skaut etter Gjestine med Revolver;
Haugum og Hærland dryfte Riksstell; Gregus haka seg
fast i Daniel og greidde ut um si Vanheppe til Eksamen.
Han hadde vori uppe tvo Gongir; men det Daniel
måtte vita var, at han ikkje var skapt til Eksamenshest.
Han var skapt til noko anna, noko som han for
sin Part trudde var høgare. Han visste ikkje um Herr
Braut kunde vera med han på, at Poesien var det
høgste i Live ... "jau, jau," ropa Daniel; "Poesien,
 -- jau; det er just mi Meining og; der er ingen Ting,
som -- !"

Gregus var glad yvi å høyre det. Der var so mange

SIDE: 103

Filistrar no um Dagen, og det endå millom Studentane,
Filistrar vilde han segja, som ikkje hadde Syn for dette,
at Poesien var den øvste Livsmagt. Men det forstod
Gregus; og ingin skulde få han ifrå det. Å spenne
han for Eksamenskjerra, det var som å ... ja, han vilde
ikkje brùka det Bilæte han tenkte på. Folk snakka um
Åndsutvikling, um Tanketukt ... ja, Gregus hadde lesi
Filosofi og eit og anna slikt; men ... Dei kjende ikkje
Åndi desse Folk; dei hadde aldri kjent Åndi bruse
gjenom seg på breide Vengir; Gregus vilde segja at dei
hadde ikkje det, når dei trudde at dei kunde binde Åndi
til Reglar og segja, at so og so skulde ein tenkje, og so
og so. Liksom Åndi ikkje gjekk sine eigne Vegar!

 -- "Ja syng, den! ropa Aslak Fjordan; "syng den!" -- 
Haugum sette i med roleg, mild Røyst; alle lydde:

"Jeg har båret Lærkens Vinge,
jeg har sunget høit dens Sang;
jeg har følt jeg skal mig svinge
op til Paradis en Gang,
op til Paradis en Gang."

Songen kom til rett tid; Haugum måtte syngje han
uppatt. Hugmilde og hugvarme sat dei og lydde og
drøymde uppatt sine Barndomsdraumar um Englane og
Gud Fader. Det kunde til Kvardags hende at dei kom i
Tvil um eit og anna i Kyrkjelæra; men i Stundir som
desse kom alt det gode og varme Hjartelage upp i deim,
og dei trudde som Born. Sjølve Hærland vart rìvin med.
Blid-øygd og bringevarm sat han og lét seg glide inn i
fredsæle Kyrkjedraumar; sistpå banna han på, at dette
var det høgste og djupaste i oss, kor mykje me so stræva
med å tvìla og fornegte.

Um ei Stund var dei komne inn på eit nytt Emne:
Kvinna. Eit langt Kapitel vart det. Dei gjekk heile
Skalaen igjenom, frå "Ideale" -- Skål for Kjærasten!
"Mulmet sank, det svale" -- og nedetter, til dei nådde
Botnen. Då sette Ortvedt i med eit lite skralt, brestande
Mål og song um "Samson, som elskede Daliladalila,
daliladalila";
og no gjekk det laust; Daniel, som tenkte
med Hjarteverk på si arme Berta Maria, kunde ikkje

SIDE: 104

rett like seg. Gjenom ein naturleg Tankegang kom dei
frå dette inn på uhuglege Ting, Sjukdom og medicinsk
Styggedom, so Daniel tilslutt sat reint og fælte.
Då sagde Aslak "Skål!" og slo i seg Resten av
Glase. "Var det det andre eller tridje?" lo han og
laga på nytt, og mana på dei andre, at dei fekk sjå
å koma etter. Men då Ortvedt endå heldt på med
sine Hospitalsogur, stod Aslak upp og sette i med eit
Mæle som kunde vekkje daude: "Sjung um Studentens
lyckliga Dag."

Visa kom til rettan Tid. Haugum reis upp og song
med; snart gjekk dei og dreiv på Golve og song alle
ihop; men til Endes på Verse kom dei ikkje; Samrøda
tok deim att, ein etter ein. Dei hadde fengi so mykje
å tala um no; tvo og tvo eller tri og tri stod dei burtetter
Golve og prata; og rett som det var måtte dei
burtåt Borde og "skåle". Det vart livlegare og
livlegare, og Rødune gjekk sterkare og sterkare, liksom
ein Sjø når det aukar på og blæs. Sùme antra
um kvar det var best å få Middagsmat; andre disputera
um dei tri Personane i Guddomen. Og no kom det
fram mangt av det dei elles gjekk og tagde med. Pengesorgir
og Syndir, Narreverk og Dårskapar vart framlagde
so truhjartigt og heilt som dei stod for sin siste
Domar. Daniel kunde ikkje lenger bera sine Elskhugssorgir
åleine; Gregus Johnsen lét Ortvedt vita at han
arbeidde på eit stort Syrgjespel som skulde heite Keisar
Kaligula: "det var Fanden!" lo Ortvedt; "aut Cæsar, aut
nihil", sagde Gregus Johnsen. Men Hærland, som no
var komin upp av sitt blide Lag, gjekk og lagde ut for
Haugum so Busti fauk, at Læra um Kristi Guddom var
ubibelsk. Og dei drakk Dus med heileg Ihuge, og heldt
av kvarandre og trudde på kvarandre, og lo i store glade
Låttar åt ingin Verdsens Ting. Ender og då sette dei
i med Sjung um Studentens; då gløymdest alt anna, og
alle song med: låt oss fröjdas!" -- men strakst koka
Drøse uppatt, og Verse vart aldri utsongi. Lufti stod tett
som ein Eim av Tobaksrøyk og Toddy-Eim; Haugum fekk
sett eit Vindauga på Glytt; men det hjelpte ikkje mykje.

SIDE: 105

So klinka det på eit Glas; ein eller ein annan steig
fram raudøygd og bleik og heldt ein Skåltale for det eller
det, for den eller den; og då Hærland hadde trætta seg
trøytt med Haugum um Kristi Guddom, heldt han ein
stor Tale for "dei velduge Ideane, som no som ein Flaum
braut inn-yvi oss frå Europa". Det vart mest Morgon
fyrr dei slutta.

Men av slike Kveldar hadde dei fleire. Og dei song
og bråka og skifte Ord um alle Ting; slost um Politik
og store Spursmål, so dei mest vart Uvenir stundom; ofte
fekk dei Aslak Fjordan og Halvor Mosebø til å stevjast,
eller Hærland til å fortelja Eventyr på Sognemål.

Når dei so pratande og småsullande dreiv Arm i Arm
burt gjenom Gata langt på Natt, hadde dei mest jamt ein
Konstabel siglande i Hælane på seg; "han forstod det
var Russ, og lura etter Bøtar," meinte Hærland. No skulde
det frå gamalt høyre med til Studenterlive å liggje i
Ufred med Politie; men den Ufreden lét dei vera; når
dei høyrde Konstabeltakten etter seg, vart dei støde og
ålvorsame som eit Formannskap. Den gamle Bonderespekten
for alt som lukta "Øverheit" sat deim alle i
Blode; ja Daniel vart fastande, når han såg Lovens Mann.
Det kunde hende, at Aslak, når han hadde dugeleg i
Hatten, fekk Hug til å "godprate litt med den Konstabelslusken",
som han då vilde "spretta upp Ryggsaumane"
eller "slå Hovude ned gjenom Halsen på;" men då
hysja dei på han alle ihop. Daniel var so rædd at han
var på Live; det var ikkje godt å vita kva Veg det bar,
dersom ein kom i Kløarne på Politie, meinte han.

Men elles kunde dei våge seg ut på ville Vegar.
Lausslopne frå alle Tuktemeistrar, frå dei strenge
Bondeskikkar
og den gløgge Folkedom, totte dei at dei burde
bruka sin Fridom. Kristiania Nattliv stod for deim som
eit villt, lokkande Eventyr; ein burde kjenne dette utrulege
Varulv-Liv utanfor all Regel og utanfor all Moral, utanfor
det menneskjelege Samfund. So kunde det hende, når
dei var kvìke og kvate og Natti var myrk, at Ortvedt
nemnde "Øl ovenpå"; og so gjekk dei dit, der dei "kunde
få Øl etter Klokka 12". Men det hadde dei lite Moro

SIDE: 106

av; Eventyre var ikkje nokot Eventyr. Jammerleg
Kristiania-Prosa
var det, Råskap og Rotinskap og Lukt som
i ein Rennestein. Det var utrulegt at slikt kunde vera
til, og at Folk kunde bli så ulkeleg [sic] fæle. -- 

 -- Daniel vart snart leid av å gå på Fyrilesningar.
Å sitja der uppe på det svarte Universitete fire fem
Timar kvar Dag og høyre på endelause Utgreidingar um
Vinklar og Kategoriar, det var ikkje stort likare enn å
vera i Skule. Ikkje lærde han noko heller. Han undrast
på um det ikkje var slike Fyrilesningar Professor Darre
hadde meint, då han tala um åndlaus Ser-vitskap. Og
Filosofien, -- ja den var ikkje til å forstå, som Hærland
hadde sagt.

Han gav seg til å forsøme. Når det leid til Eksamen
kunde ein plugge i seg det som turvtest av Bøkane; det
gjorde same Nytta. Og det vart mange som gjorde det
so. Andre-Eksamen var dessutan lett. Og hadde so lite
å segja; ein kunde nytta si Tid betre; ein kunde sitja
heime i Ro og Mak og studere Menneskjelive gjenom
åndfulle Bøkar.

So gjorde Daniel det. Ikkje kvar Dag; Kjenningane kunde
undrast på det; men ofte. Og det vart oftare og oftare.

Dei "åndfulle Bøkane" fekk han låne av Gregus
Johnsen for ei Flaske øl so då og då; etterkvart slo
han seg på Romanar. -- 

 -- Men smått um Senn tok Pengane hans til å minke.
Eit av tvo laut han gjera no etterkvart: sjå seg um etter
noko å tena Skillingar med, eller taka til å spara ålvorsamt.

Han valde Sparetanken. Ein fekk vera fri Student so
lengi ein kunde; og Hjelp kom det vel ein Gong, den
som berre heldt ut.

Lias måtte vel få selja sitt Skjerp no snart; so vart
me berga alle. Og um det skulde knipe, so sagde det
seg sjølv, at det måtte vera snart gjort å få Arbeid i
ein so stor og rik By som Kristiania.

Det einaste han kunde spara på no var Maten. Men
det var som det skulde vera. Filisteren livde so han
kunde eta; ein Student åt so han kunde lìva; ein sann

SIDE: 107

Student og Idealist skulde lìva på smal Kost. Og
Dølen hadde livt sine beste Dagar når han ikkje fekk
Middagsmat.

Dette vilde Daniel freiste. Tvo Dagar um Vìka lét han
Middagen vera og livde på "Heimemat". Og det totte
han gjekk godt i Grunnen.

Men Pengane minka og minka.

Ein fekk knipe inn ein Middag til. Det var ikkje onnor
Råd; dessutan var der det gode med å halde Middag
heime, at det var so maklegt. -- 

Han vart meir og meir lat. Um Morgonen låg han
og las og røykte til langt på Dag; og når han kom upp,
so bar det i veg med same Arbeide.

Det var so hyggjelegt å lesa um Kjærleik. Mest alltid
fann han ei Gjente som kunde vera Berta Maria, og ei
som kunde vera Inga Holm; og då var det som Draumane
hans fekk Liv. Men Live sjølv vart ein Draum
som han gløymde.

Han tok til å forstå hin Guten som ynskte å
vera Konge, og som då vilde liggje på Låven all
Dagen og eta Rjomegraut. Den som hadde ein Roman
attåt Grauten, og so ei Pipe etterpå, so kunde ikkje det
vera verst!

Ettersom Tidi leid, fekk han slik ein forunderleg Mathug.
So maklegt som han livde, han var svoltin stødt.
Dette kom ille med for Sparingi hans.

Det vart verre og verre. Mat-Tankane vart so sterke
at han fekk ikkje Fred for deim. Han kunde lesa dei
gildaste Forteljingar um Kjærleiks Sorgir og Kjærleiks
Sæle, og so måtte han upp og rive i seg eit Stykke
Mat. Eller han kunde lesa um Riddarliv og Kjempeverk
i heite Draumar um salt Kjøt og Flesk og Erter
på "Dampen". Og det glødde for Bringa av Svolt; han
kjende Lukti av Flesk og gule Erter so han mest gløymde
Romanen.

Stundom stal han seg på "Dampen" dei Dagane då
han etter Rekningi skulde halde seg heime. Den sterke
strame Matlukti frå Eimkjøken kom yvi han som ei Forlokking;
han luska avstad som Drikkaren til Sjappi, endå

SIDE: 108

Samvite gnog og gnåla og minte tydeleg um at han ikkje
hadde Råd.

Når han so nådde den sæle Gluggen, der Maten kom
langande ut igjenom som frå eit Rikdoms Djup ... og
når han fekk det rjukande varme Fate millom Hendane,
so at no var det ikkje Draum lenger, men handfast litande
Sanning, -- å, han kasta seg yvi Maten som eit Dyr,
slog Kryl på Ryggen som Hunden yvi ein stolen Kjøtknok
og åt, åt; sukka av Sæle; langa i seg grundigt
og metodiskt, so kvar einskild Bite kom til sin Rett, gjorde
reint Bord, og ynskte seg ein Svanehals, so denne Gleda
kunde vara lite lenger. Men når han vel kom heim, var
han svoltin att.

Det var ikkje so poetiskt å svelte som Daniel hadde
tenkt. Og det var med stigande Rædsle han såg, at
Pengane hans kvar Dag minka. For kvar Dalar som
gjekk var det som det losna eit Stykke av Grunnen
under han; og når den siste Skillingen ein Dag måtte
springe ... det vilde vera som å glide ut i eit myrkt,
myrkt Djuv.

Han hadde Kjenningar; men dei turvte sine Skillingar
sjølve. Haugum skulde heim til Nyår og taka ein Skulepost;
Ortvedt skulde upp på Lande og vera Huslærar;
Aslak Fjordan hadde nok alt slìte sterkt på Bankboki si,
og Hærland og Sven Dufva -- livde på Lån som dei
fleste andre. Dessutan heldt Kjenningane seg meir ifrå
han no. Daniel tok til å sjå soleis ut, at dei alltid var
rædde han kunde vilja låne Pengar.

Han tenkte ikkje på å vera fin; dei Draumane hadde
han lagt til Sides for det fyrste. Kisteklædi sine måtte
han spara so lengi han kunde; og med Kvardagsklædi
var det heller skralt. Trøya hadde skift Lìtir, so ho var
midt millom flaskegrøn og oskegul, og ho hekk i Posar
um han som ein Sekk; Vesten knappa han att heilt upp
åt Halsen til å løyne Skjorta, som sjeldan var i Vask,
av di Vask kosta Mynt; og um Halsen hadde han ein
Papirsnipp som ikkje vart bytt ofte. Håre fekk vekse
som det vilde sjølv; og raude lange Skjeggflisir grodde
på Hòka etter sin eigen Tilhug. Men ned-etter Føtane

SIDE: 109

låg Broki i store Kne, og upptafsa og fæl ut-yvi dei
skeive, sprukne Styvlane. Han trøysta seg med, at no
når Vinteren kom kunde han løyne det verste av Armodsdomen
med Vinterfrakken.

Toddykveldane kunde han ikkje vera med på lenger,
av di han ikkje hadde Råd til å vera Vert sjølv nokon
Gong. Dessutan vart han so snart full no, og so reint ille
full. Og når han vart full tøvde han, so han vart reint
brysam. Han vart meir og meir åleine, og lagde seg
meir og meir i Hide; det ideale Studenterliv fekk han
drygje med no, til dess han fekk Skillingar.

Kvar Dag gjekk han og venta på Brev frå Lias um
Malmgruvune.
Men det drog ut. Og Daniel kunde snart på
Dagen rekna ut når han vilde vera skillinglaus.

Husleiga for den siste Månaden hadde han alt vori
kravd for. Den Gongen hadde han sloppi frå det på
ei Vis; men nytt Krav kunde han vente når som helst.
Å, at ikkje Lias kunde skrive! -- 

 -- Jau; ein Dag skreiv Lias. Han skreiv, at han
vilde selja Garden og draga til Amerika. Han hadde no
ei Tid fari galin og havt Skjerpefeber og øydt upp Tid
og Pengar på det verste Juks; no kunde han ikkje klara
seg lenger. Jens i Larsebakken eller Banken fekk taka
Garden, og ho Mor fekk vera hjå Judit, som no skulde
gifte seg med ein Snikkar ned på Nese; han sjølv vilde
fara med næste Båt.

Daniel sat og las dette, og det var som eit Berg av
Draumar ramla ned yvi han med Brak og Gov; no låg
han der. Kvar skulde han no av?

Å, at ikkje Vårherre kunde hjelpe. Han som åtte
heile Verdi; han, som var allmegtig ... Kunde han ikkje
hjelpt Lias til å finne noko Malm? Kunde han ikkje
med eit Ord ha skapt ein Malmgang i det Fjelle der Lias
hadde teki Skjerp? Kunde han ikkje ... kunde han ikkje
skapa dette Breve um til Gull ... eller gjera den Lampa
til Gull; eller Blekkhuse ...

"Den som ikke vil arbeide, skal heller ikke æde",
stod der. Men det var ikkje sant! Hundrad tusund
glade Gutar gjekk ikring i denne Verdi og gjorde ingin

SIDE: 110

Ting, anna enn Ugagn, og livde likevel, livde godt, livde
høgt, av di dei hadde ein rik Far, eller ein stor Arv;
kvi skulde ikkje ein annan vera likso nære til slikt som
dei, tru?

Då Daniel hadde tenkt seg trøytt på dette og skýna
at han ingin Veg kom, drog han ein tung Sukk og sagde
til seg sjølv, at no fekk han freiste det siste.

I ein By som denne var der Arbeid nok. Det galdt
å finne noko som ein kunde like.

Han tenkte etter. Men alt som kom for han var so
åndlaust; der var ingin Idealitet i det. Dessutan kunde
han det ikkje.

Kva kunde han? Føre Bøkar? Nei. Vera Lærar i
Musik? Nei. I Matematik? Nei. I Latin eller Græsk?
Nei. I Tysk eller Fransk? Knapt nok. Inginting kunde
han, som her var brukande.

Og kven skulde han gå til? Han kjende ingin. Ingin
som hadde Pengar eller Magt. Han fekk sjå etter i Bladi,
um der skulde vera noko.

Nei. Inginting for honom. For Handelsfolk og Tenestgjentur
var der nok av Arbeid å få; men for ein Student
som inginting kunde, var der inginting.

Daniel Braut vart rædd.

I si Naud gjekk han til Haugum. Han måtte tenkje
på å få noko å gjera, sagde han, og spurde um ikkje
Haugum visste nokon som kunde hava Bruk for han.
Nei; Haugum visste ingin.

Det var svært vandt å få Arbeid når ein ikkje var
kjend, forklara Haugum. Her var slik Tevling um kvar
Ting, hundrad Bikkjur um kvart minste Bein, so det
skulde Lykke til å koma inn i noko. "Men gakk upp
til Bladstyraren av Bondevennen," sagde Haugum; "skulde
nokon vita noko måtte det vera han." -- "Ja men ...
kann ein gå til ein slik Mann ... og spyrja um slikt?"
"Ja, det kan ein då vel! Bondevennen er ein snild
gamall Mann; berre gakk du."

Daniel tok sine Kisteklæde på seg og gjekk. Men
modig var han ikkje.

Han vart vist inn i eit stort langt Rom, der mange

SIDE: 111

Gutar sat kvar med sitt Bord og stelte med Avisur.
Sùme lagde ihop; andre lagde i Umslag; andre skreiv
Utskriftir. Daniel vart tekin av ein djup Age; han tenkte
på eit Ord han hadde lesi ein Stad, at Pressa var den
fjorde Statsmagt. Han strauk Luva av seg og helsa burtgjenom
Rome; ingin svara. Dei gådde 'n ikkje; Daniel
totte han vart so litin; det kunde visst ikkje nytte å
freiste her; best å gå att. Men so kom det ein litin
Gut. "Ska Di snakke mæ no'n?" spurde han rolegt og
trygt; Daniel vart bljug for den vesle Karen. "Ja ...
det var ... Redaktøren." "Vers'go! inn der!" sagde
Guten, peika og gjekk. Daniel inn gjenom ein Gang;
stilt, varlegt; den fjorde Statsmagt, den fjorde Statsmagt!
Rome kvitna av Papir; Lufti var full av Papir-Rassl som
av ei kvass Kviskring.

Stilt og høgtidsleg banka Daniel på Døri. Ingin
svara. Ein Gong til; noko fastare; -- "kämm-inn!" sagde
eit tvert Mæle liksom langt inne or ein Kjellar. Daniel
lét varleg upp og steig inn, audmjukt som skulde han
fram for Kongen.

Der var ingin inne. Rome var ikkje stort, heller ikkje
ljost. Men stygt var det, og ustelt. Midt på Golve
stod eit Bord fullt av Papir og gamle Avisur; for Bordenden
stod ei stor Kipe eller Korg full av same Slage;
Bøkar og Pakkur låg og slong burtetter Golve; ei stor
Bokhylle lengst inne stod halv-tom og glein og gapte yvi
nokre Årgangar av Bondevennen og Storthingstidende;
eit Par Pinnestolar stod og dreiv her og kvar, der dei
sist var sette. Men i eit lite Kot innanfyri såg Daniel
ein grå Rygg, som sat og lutte framyvi ein Pult; skulde
det vera Bondevennen?

Den gråe Ryggen vreid seg rundt; Daniel fekk sjå
eit bleikt, surøygt Andlit med tunt, raudt Skjegg kring
tunge, posne Kjakar; Munnen var breid og keid, men
sagde ingenting. Daniel vart ille til Mods. "Er det ...
Redaktøren?" spurde han; skulde vel sagt "Herr Redaktøren",
men fekk det ikkje til. "Han kommer straks,"
var Svare; "sitt ned!" Dermed snudde Andlite seg burt

SIDE: 112

att; og Daniel såg på nytt ein grå Rygg som sat og
lutte framyvi ein Pult.

Daniel gav seg i Kast med den eine Pinnestolen og
fekk sett seg. Han var glad for at den gråe Ryggen
ikkje var Redaktøren, men kjende seg uroleg når han
tenkte på at denne store Mannen snart skulde koma ...
stigande inn breid og majestætisk, grundande på landsvigtuge
Reformir; kva skulde ein segja til slik ein Mann?

Det banka; Daniel skvatt der han sat. "Kämm-inn!"
sagde den gråe Ryggen; og ein litin mager, halvgamall
Fyr smatt inn, snaud og snøgg, med eit lite forunderlegt
Katte-Andlit. Han hadde Ryggen halvt krùm til Helsing,
men retta seg då han ikkje såg Redaktøren; smatt so
med lettvinne magre Stig burtåt Indredøri; Daniel kjende
på seg, at Mannen var Skræddar. "Goddag!" -- Den
gråe Ryggen vreid seg. "Redaktøren ikkje inne?" -- 
"Nei." -- "Kjem han snart?" -- "Å, i Morgo." -- "I
Morgo?" -- "Fyrimiddag ein Gong." -- "Men i Dag
var eg her inne i Ekspedisjonen; og då sagde dei at
han kom her i Ettermiddag?" -- "I Morgo Fyrimiddag
som sagt. Høyr innum Klokka 11 til 1." -- "Ja ja.
Men det var elles dette Stykke, forstend De ..." -- 
"Kva for eit Stykke?" -- "Å, dette um Luksus ...
um kor gale det er med all denne Luksus'en" ... -- 
"Nå -- ?" -- "Han lova det skulde koma; men det
drygjer so lengi no; eg vilde gjerna vita um det ikkje
kjem snart!" -- "Ja, De fær snakke med Redaktøren."
 -- "Og so vilde eg gjerne vita, um eg ikkje kunde få
noko for Stykke ... Det er ikkje greidt å klara seg i
desse Tider ..." -- "Høyr innum i Morgo Klokka 11
til 1." Andlite snudde seg burt; den gråe Ryggen viste
på sin Måte Skræddaren Døri. "Godt, godt," sagde
Skræddaren, han stod og bytte Føtar og liksom dansa;
"i Morgo 11 -- 1 ... Ja, Godmår'n da!" Han vimsa
ut att med lange Stìg, og det viste seg at han hadde
Måne.

Daniel lika seg ikkje der han sat; det var uhyggjelegt
her, og visst lite å vente. Han våga seg burti Døri
og spurde vyrdsamt, um det var so at Redaktøren ikkje
kom fyrr i Morgo? -- "Kommer straks," knurra den

SIDE: 113

gråe Ryggen. Var det ellers noko han kunde greide?
 -- Mja -- nei, det var ... Vilde han kanskje hava Arbeid
i Blade? Var han burtvist fra Universitete kannhende?
 -- Nei, Daniel var då ikkje det. -- "Nå, godt.
Alle som stryk til Artium eller vert burtviste frå Skulen
kjem gjerne her og vil vera Bladmennar; me kunde forsyne
heile Europia med slike Bladmennar; -- so der
bør De ikkje konkurrere. Godt, der er'n."

Daniel vende seg bleik og budde seg til å helse.
Inn gjenom Døri snudde seg ein diger Kropp i ein diger
Vinterkjole; på Hovude hadde han Skinnluve og for Augo
eit Par store Hornbrillur. Daniel bøygde seg Gong etter
Gong. Den Gamle svara ikkje; gjekk burt i ei Krå og
tok av sig Kalosjune og Overfrakken. So kom han stigande
med gamle, varlege Stig burtimot der Daniel stod;
helsa ikkje; sagde inginting; stirde stivt gjenom Brilleglasi.

Daniel sagde i snåvande Hast kva det var han vilde;
Gamlingen riste på Hovude og svara Nei. Nei, han
visste inginting. Han hadde hjelpt ein og annan i Veg
fyrr ... "sitt ned, Gutten min!" -- Gamlingen sette
seg sjølv -- ; soleis var der ein, som heitte ... som
heitte so mykje som ... Jakob, nei, Peder, nei, det var
Jakob! nei, det var nok Peder, Peder, -- Peder Monsen
... "Kjenner De Peder Monsen?" -- Nei. Daniel
gjorde ikkje det. -- "Nåh. Ja; det var elles ein Gut
som forstod å snu seg; han fekk Død og Pine låne 20
Daler av meg, som han skulde betala, når Far hans fekk
selt ei stor Malmgruve han hadde funni ..." Og Daniel
fekk ei lang Sogu um denne Peder Monsen og hans
Gåvur til å snu seg; den gamle lo og kom i godt Lag.
Men Daniel kjende seg meir og meir modlaus. Der
banka det på Døri. "Kom!" ropa Gamlingen. "Ja, som
sagt, nu vet je ingen Ting, Gutten min; men De får
avertere! -- Godkveld, Godkveld!" sagde han til den
nykomne, "nå, det var bra, De kom. Sitt ned! Ja,
Godkveld, Gutten min!" -- Daniel gjekk; han kjende seg
so underleg kald, og so tung i Føtane.

Han gjekk heim og sette seg. Han tenkte ikkje; berre
sat og var modlaus. Etterkvart tok han til å drøyme.

SIDE: 114

Kanskje var der ei Meining i dette med. Kanskje Vårherre
ikkje vilde at han skulde binde seg til noko Arbeid;
han hadde kanskje Hjelpi liggjande ferdug, og den
vilde han sende når Naudi var størst. Ein Dag når
han kom heim svoltin og trøytt, og reint modlaus, låg
der eit Brev på Borde til han med 100 Dalar i og
berre dei Ordi: "frå ein ukjend Ven; friskt Mot!" Og
når dei Dalane var ende, so kom det eit nytt Brev av
same Slage ... Han sat og rekna ut korleis han på
beste Måten skulde brúka desse Pengane; men han kom
etter, at 100 Dalar var reint for lite; og so drøymde han
Draumen um att so, at no låg det 200 Dalar i Breve.
So banka det på Døri; Daniel skvatt upp ... Men det
var berre Gregus Johnsen.

Dagen etter gjekk Daniel upp i Universitetshalli og
såg etter, um der var nokon Huslærarpost utlyst. Jau,
der var ein, -- hjå ein Doktar burtpå Strilelande. Daniel
gjekk att med ein Gong. Vårherre kunde då aldri
vilja at han skulde grava seg ned på Strilelande.

Han hadde ikkje Ro lenger til å sitja inne og lesa.
Ikkje kunde han gå på Fyrelesningane heller; hadde
anna å tenkje på. Han gjekk mest og dreiv på Gata
og døyvde sine rædde Tankar i Draumar; og han hadde
ei løynleg Von um, at han på denne Måten kunde
slumpe uppi eitkvart. Lukka hans sat kannhende og venta
på han her eller der, berre han kunde koma yvi ho.
Maten! For ein so jammerleg Ting som Maten kunde
då ikkje ei Sjæl gå under. Alle Heltar i alle Dikt
fekk alltid Maten; det var rått å spyrja um slikt. Maten
måtte koma. Vårherre var vel likso god Diktar som
dei andre ...

Meiningslaust, tankelaust, uforsvarlegt vilde det vera
å hjelpe han upp or Bondelive og so sleppe han att på
denne Måten. Det var ikkje fritt for at Daniel i sine
inste Tankar so smått truga Vårherre med, at han vilde
slutte å tru på han, um han ikkje hjelpte no. Det var
Tankar som han sjølv fann formastelege; men han forsvara
dette med, at dersom han skulde bli upprådd no,
so vilde han vera nøydd til å tru at der ikkje var Meining
i Live. Og so lett som det måtte vera for Vårherre!

SIDE: 115

Han, som hadde kvar Manns Hjarta og Tanke i
si Hand ... Daniel gjekk og tenkte ut tusund Måtar
som Vårherre kunde gjera det på. Eit gamalt Minne
um eit Salmevers sveiv stundom fram for Hugen hans,
noko um at Vårherre gav Borni sine det dei trong medan
dei låg og sov; og kva stod der ikkje i Bibelen? Gamle
Kingo song um både Josef og Elias og mange andre;
Versi susa for Øyro på Guten, til dess han sistpå liksom
høyrde deim:

"Elia, sig, hvo fødte dig,
der Regnen forholdtes underlig
i den svare dyre Tid?
I Sidons Land en Enke rund
til den Gud sendte dig samme Stund.

Og at du ei skulde lide Nød,
der du drog did, som Gud dig bød,
og hans Befaling gjorde,
dig førte Ravne Kjød og Brød
årle og silde til din Fød'.

Josef blev til Ægypten solgt
og der i Fængsel sat med Vold
for sin Gudfrygtighed;
Men Gud hjalp ham til Herrenavn,
hans Venner til stor Ære og Gavn.

Gud havde Daniel ei forgjet,
der han blandt Løverne var nedsæt,
sin Engel sendte han did;
han hannem Mad da føre lod
ved Habakuk, sin Tjener god."

Det galdt å hava Tru; det sagde seg sjølv. Men han
trudde. Var det ikkje anna det stod på, -- han skulde
tru so fast som Fjell! Men som han tenkte dette, kjende
han innanfor Tanken Samvite, som vakna og stakk Nosi
fram og sagde: det lyg du.

Skulde det vera det, som var i Vegen? Vilde Vårherre
gjenom Naud og Trengsle bøygje hans Hug og drive
han til Bot? Han vart uroleg ved den Tanken. Dagen
etter gjekk han upp på Universitete og vilde sjå betre
etter um den Huslærarposten; det var kannhende ikkje
verdt å krevja for mykje av Vårherre heller. Men då
han kom der upp, var Lysingi um Huslærarposten burte.

SIDE: 116

Daniel rusla heim med bøygd Nakke og tunge Stig.
Men etterkvart som han gjekk tok Draumane til å vakne
att. Når Naudi var størst, var Hjelpi næst. Kannhende
... når han kom inn, so låg der eit Brev til
han på Borde, eit Brev med ein Veksel, frå ein ukjend
Ven, 100 Dalar, 200 Dalar, 500, 1000 ... Han trudde
det ikkje sjølv. Men då han steig inn på Rome sitt,
glytte han urolegt burt-åt Borde, um der skulde vera
noko endå ... Ved Gud! der låg eit Brev. Skulde
det vera tenkjeligt? Skulde Vårherre i sin uendelege
Nåde ... Han reiv upp Breve med skjelvande Hendar.
Der stod:

"Hr. Student D. Sørbraut.
 Kjære Søskendebarn!

Jeg har fået sådan Lyst til at komme til Kristiania.
Jeg kan ikke trives her hjemme; thi Forholdene her er
så bedrøvelig små, så at jeg kan i Sandhed sige med
den store Digter B. Bjørnson: her er så knugende, tærende
trangt, og mit Mod er så ungt og rangt. Derfor
vil jeg nu bede Dig, som er Student og bekjendt der
inde, at du vil gjøre mig den store Tjeneste at skaffe
mig en Plads i Kristiania. Jeg kan ikke Språg; men jeg
skriver en god Håndskrift og kan de fire Species og Reguladetri
med Brøk, samt Renteregning og Decimalbrøk;
og mine Fordringer er ikke store, når jeg bare kan leve
der inde ..."

Daniel heiv Breve ifrå seg so langt han kunde. Han
var for hugtung og mødd; han kunde ikkje læ.

VIII.

Ved Billetgluggen på Dampen stod Daniel og fraus
og veksla sin siste Dalar. Han var blå um Nebben og
tung i Hovude. Og av Tankar hadde han berre ein: at
ein fekk lìva so lengi ein kunde,

Som han skulde ind i Matsalen kom Jens Rud. Han
var nærsynt og kjende ikkje Daniel med same; denne
vart bljug og vilde helst sleppe ifrå han. Men so helsa
Rud og spurde kor det stod til. Å Takk.

SIDE: 117

Dei kom inn og til Bords; Rud tok i Øl, og Daniel
kom seg. Frå Hirsch kunde Rud helse; det var slutt
med Ståke der uppe no, so lengi det kunde vara; Bisp
og Departement hadde fengi i Stand ei Semje; og den
stod vel ei Stund. Men Pietistane var ikkje å lite på.
Dei kunde tala søtt um Fred og Broderkjærleik; men dei
var som Svartfod-Indianar: låg på Lur langs Vegar og
Stigar og tok Skalpen av sin kjære kvite Bror so snart
dei såg seg Kans til det. "Ja, det er visst sant det,"
sagde Daniel.

"Ja; slikt ligg me og slåst um her heime", heldt Rud
fram. "Dåpsformularar og gamle Talemåtar! Ut-i den
store Verdi, der hev folk anna å tenkje på. Hev De
lesi den siste Talen av Kastelar?" -- Nei, Daniel hadde
ikkje det. "Ja, den må De lesa. Det er ein Stormann,
den Kastelar." -- "Det er visst det?" -- "Ein
Stormann!"

Sidan fortalde Rud um dei politiske Tilstand i Frankrike.
"Det er greidt, at all Ungdom heretter må vera
republikansk", slutta han. Daniel kunde ikkje finne noko
å segja imot dette, og so svara han. [sic] at det var rimelegt.
"Er De Republikanar?" spurde Rud tankelaust. "Å ...
i Prinsipe må eg segja -- ; elles hev eg ikkje tenkt so
mykje yvi det." -- "Nei," sagde Rud med sin klåre,
fine Smil; "ein vert Fristatsmann i desse Dagar um ein
so ikkje tenkjer. Det ligg i Lufti, ser De." "Ja, det er
visst so?" svara Daniel.

Han sat og tenkte på Haugum og hans Motgrunnar
mot Republiken, men kunde ikkje få Tak i deim. Og
Rud var visst meir klårtenkt.

Um ei Stund sagde Rud: "Gjeng De mykje i Teatre?"
 -- "Å ... súmetider." -- "Ja; kva segjer De um slikt
Stell?" spurde Rud. Daniel vart forundra; han hadde
inginting å segja på Stelle. Men det sagde seg sjølv
at Rud forstod det betre enn han ... "å, det kann
visst vera mykje å segja," svara Daniel. "Mykje å
segja?" ropa Rud; "det er ein Skandale!" Og han forklara
med heite Ord, at slik som Teatre no vart styrt,
so var det eit reint Rengjebilæte av eit Nasjonalteater.

SIDE: 118

Han tala so myndigt og sak-kunnigt um dette, at han
måtte have Rett; og som Daniel no var modig og mett,
sagde han i full Forundring: "at Folk vil finne seg i
slikt!"

Rud smilte. "Me er dauve av oss, me Nordmennar,"
sagde han. "Det er vel so," svara Daniel. Rud heldt
fram, lågt og løynvori: "elles er det ikkje sagt kor lengi
me finn oss i det heller." -- "So?" -- "De må ikkje
snakke um dette; men det kunde vel hende at her ein
god Dag ... vart Leven." -- "Leven?" -- "Ein Demonstrasjon,
forstår De ... ein Pipekonsert eller eitkvart
slikt ... Vilde De i Tillfelle vera med?" Daniel
kjende seg gjøld ved den Tiltrui Jens viste han og svara:
"ja visst vil eg vera med." Jens såg på han. "Skal
det vera eit Ord?" -- "Lat gå." -- "Kor bur De?"
 -- Der og der. -- "Godt, so skal De få Bod, når Tid
kjem. Men Tonn for Tunge so lengi?" -- "De kann lite
på meg," sagde Daniel.

Då dei kom ut, sagde Jens: "Kaffi?" og Daniel gjekk
med. Strakst etter kom han til å tenkje på, at kannhende
kunde han no på ein fin Måte slå Pengar til
Husleige. Han bråstana og sagde: "å nei; eg hev nok
ikkje Råd til dette. Eg slo sund den siste Dalaren min
i Dag, so no gjeld det å spara." Daniel vart eit Grand
raud; han trudde Rud måtte forstå dette. Men i ein
forundra Tone svara Jens: "Kaffien er min, veit De!"
 -- "Å -- ja -- takk," mulla Daniel; han hadde tenkt,
at Rud hadde havt finare Teft i slike Ting. -- 

Kafé Nasjonal var fast samlingsstad for Frams Flokk,
og hadde stor Søknad av den "folkelege" Ungdomen.
Daniel såg etter Fram; men der var ingin her som han
kjende. Gjenom den halvopne Døri til det inste Rome
såg han eit Par Fyrar som kunde høyre til Flokken,
kannhende; lange var dei og lurvne og minte um eit Ord,
han hadde set i Bladi: "Røvere fra Apenninerne"; dit inn
tok Rud Vegen. Og der fann dei Fram; han sat for
Bordenden og skreiv. Jens og Daniel sette seg.

Daniel såg ikkje stort anna av Fram enn eit urimeleg
langt svart Hår, som hekk ned yvi Augo hans, og som

SIDE: 119

han stundom, men reint til Fånyttes, strauk upp yvi
Panna med Handi. Han var klædd i ein svart Sidfrakke,
som var blank på Ålbogane av langt Slit og eit Grand
frynsut fram-med Hendane av same Orsak; mager var
Karen og sped. På Bordet framfyri han stod ein ordrukkin
Kaffikopp og ein Kopp Moltur; Skrivepapir hadde han
ikkje; han sat og skreiv på Kanten av eit gamalt Avisblad;
Baksida av ein Subskripsjonsplan hadde han skrivi
full og lagt ifrå seg. Dei tvo Røvarane sat og las Avisur;
det var stilt i Rome; ein høyrde berre Pennen skrasle
og rive i det grove Trykkpapire; Fram såg ikkje upp
utan kvar Gong han var burti Moltekoppen. Då stirde
Daniel forviten på dette lange, klåre, sterke Andlite og
på dei ljose blåe Barneaugo og undrast på, at dette
skulde vera den fæle Radikalisten dei tala so mykje um,
og som Politie etter Folkeorde vakta kor han gjekk, so
han ikkje skulde gjera Revolusjon på opne Gata.

Etterkvart kom fleire av Flokken drivande; og det vart
meir livlegt. Ein skulde hava Kaffi, ein annan Øl; ein
tok Brød attåt; han hadde ikkje fengi Middag, sa han.
Eit Par kom med Bøkar under Armen; dei brùka å sitja
her å lesa, av di dei ikkje hadde Ved heime. Ein ung,
fatik-fornæm Student bad um Øl av dei andre "då han
ikkje hadde Kredit her lenger"; "hev du Kredit nokon
annan Stad då?" spurde dei. "Fanden heller," svara
den unge. Då lo Karane; og Strand -- han med Brøde
 -- meinte, at no kom då vel Bårdsen endeleg til å
hengje seg upp, som han burde ha gjort for lenge sidan.
Den unge -- Bårdsen -- drog på Akslom; "det er ingin
som vil borge meg eit Reip," sa han. "Du skal få eit
Sekkjeband av meg," svara Strand, "men når du hev
brukt det, vil eg ha det att; eg hev snart Bruk for det
til min eigin Hals." -- "Gjev meg eit Stykke Mat, so
skal me forhandle um den Saki," sagde Bårdsen. "Fanden,
eg er ikkje halvmett sjølv! -- Nå, din Slyngel, din Idiot,
ver so god; gjev det måtte forvandle seg til Gråstein i din
Hals og i din botnlause Vombsekk!" -- "Takk," sagde
Bårdsen.

Daniel tok til å like seg i denne Flokken; dei var

SIDE: 120

Fant liksom han, men kunde taka det lett. "Å du," sagde
Fram til den eine Røvaren, "kom hit med det Filleblade
ditt!" -- "Eg hev ikkje lesi det," knurra Røvaren. "Kom
med det!" kvesste Fram i; han måtte hava noko å skrive
på! Den andre reiv Blade i tvo og gav Fram Lysingssida.
Under dette kom det eit Par Ungdomar inn, som
Daniel dømde var Teologar, og som nok ikkje høyrde til
Lage; dei sette seg ved eit mindre Bord burtmed Vindauga,
og Skjenkjedeigja kom med Kaffi til deim. "Johanne!"
sagde Fram, "kor mange Koppar hev eg fått no?" -- 
"I Dag, meiner De?" -- "Ja?" -- "Seks." -- "Lat meg
få ein til, Johanne." -- "Berre ein?" spurde ho og lo
til dei andre med sine kvite Tennar. "Ein i Senn," nikka
Fram og skreiv.

Men då Kaffien kom lagde han Pennen frå seg. Han
rette seg upp og såg seg ikring; Daniel lagde merke til,
at han ikkje hadde Halskrage; so gav han seg i Ferd med
Kaffien. Og då den fyrste Torsten var sløkt, sagde han
til Bårdsen: "Du Bårdsen? Eg vil segja deg det, at
dersom du hengjer deg upp no, so gjer du ei god Gjerning;
for ein Laban er du, og ein Laban vert du; men ...
lat no det vera godt. Vårherre hev Bruk for altslags
Folk; han hev bruk for Teologar og, må ein tru."Dei
forstod strakst kor han vilde av; dei tvo unge Teologane,
som sat der burte so reinstrokne og strame, lokka nok
altfor sterkt hans Vikingnatur. Serleg måtte den eine
vera Fram lysteleg å sjå til; det var ein sann Teater-
Teolog med svarte Kisteklæde og Engleslips; det vesle
magre og samanbítne Andlite bad i alle sine Rukkur og
Munnvikir Vårherre fri seg frå Verdi, og han heldt
seg so stiv som han skulde ha svelgt eit Økseskaft.

Det var desse Karane, Fram vilde egle seg innpå. Han
småfikta mot Teologar og Teologi, so det var ikkje greidt
for unge teologiske Studentar å høyre på; i Fyrstningi
gjekk det smått og halvt på Lentur; han kunde smile
som eit Barn yvi sine kvasse Ord; man Augo glødde upp
sùmetider, og han vart harskare og harskare. Snart kunde
Guten med Økseskafte ikkje halde seg so høg og bleik
som fyrr. Han raudna og raudna. Vart meir og meir

SIDE: 121

ladd, med Sanningshùg og med Sinne; Gong på Gong
såg det ut til at no kom han; Gong etter Gong svelgde
han Harmen i seg att; endeleg braut det laust; han kunde
ikkje meir. Fram dreiv på med, at Prestane skulde vera
Folkelærarar; dei skulde vera som dei gamle Rasjonalistprestane,
som lærde Bonden dyrke Jordi; det var anna til
Kultar det, skulde han tru, enn desse Haruspeksane no
um Dagen, som var ljosrædde som Rotta, og berre kraup
inn til Altare og låg og mulla yvi Mysterie; då kom
Økseskafte. "Undskyld," -- måtte han vera so fri å
spyrja, kven det var som hadde gjenomført den nye Skulelovi?
Og kunde det vera rett å kalla deim som det
hadde gjort, for ljosrædde? -- Daniel fekk med ein Gong
Vyrdnad for Økseskafte. Men Fram snudde seg ågangsfus
til den vesle Teologen og sagde, at det om Skulelovi
var noko Humbug! Og han lagde ut på sin sereigne
Måte, stundom strævande, og so harskt og brådt; at det
ikkje var Prestane som her hadde Æra; den nye Skulelovi
var skapt av Folkekrave nedanfrå, frå Skulemeistrar
og Klokkarar; Lovi var ei Frukt av Skulelærarmøti kring
Lande og av det Liv som var vakt av Ole Vig; Prestane,
dei hadde stødt rengt Augo til dette Live; og på Lærarmøti
hadde dei, um dei stundom møtte upp, protestera og
skræmt ned all fri Tale og studt Fåkunna so godt dei
vann, Fåkunna nedanfrå, Kjeringkrave at Pontoppidan
skulde vera Storboki i Skulen. Det hadde Prestane gjort!
Men dei som hadde ført Orde for Skulelovi, det var slike
Folk som Klokkarane frå det vanvyrde "Klokkaramt"; og
dei som hadde gjort at her no var meir Upplysning i Lande,
det var dei som Teologar og andre fine Folk kalla halvstudera
Røvarar, denne Fylking av Arbeidstrælar, som sleit
og arbeidde frå Morgon til Kveld for Maten i Munnen
og knapt Dalaren um Vika, og som måtte sveite noko
anna enn den store Uplysningsutbreidaren Presten, som
på eit Korter fekk sitt Upplysningsarbeid med å vigje
Folk ihop betalt med 5 Dalar Pare, ofte for ei Tale som
ikkje var tvo Skilling verd. Vilde nokon koma med, at
Skulemeistrane kunde gjera betre Arbeid enn dei gjorde,
so vilde han berre segja, at Skuldi for det, den hadde

SIDE: 122

ingin annan enn Teologane; for dei var Lærarer på
Seminarskulen; og der hadde dei proppa Unggutane
fulle med Dogmatik og tullut Katekiseringsøving og
på den praktiske Vegen med toskut Tavlerekning med
so og so mange Strìk i den resiske Regel og kva anna
Tull dei heitte, desse Teologrekningane frå Seminarie.
Og likevel hadde Skulemeistrane gjort mykje Gagns Arbeid;
so det måtte vera To i dei Kultane, når dei kunde
halde seg so godt mot den teologiske Tanketyning. "Det
er naturlegt nok," sagde Økseskafte, med raud Skalle og
skjelvande Munn, "at alt som heiter Kristendom, er Tanketyning
for Fram; men -- ." Fram flaug upp gjekk Motmannen
på Live som han vilde lære han Logik med
Nevane; "Kristendom! Gud hjelpe oss for Snakk! Den
resiske Regel Kristendom! Og Pontoppidan! Han vilde
spyrja kvar vitug Mann: kva tykkjest De um Erik Pontoppidan?
Dei skreiv i Lærebøkane sine, desse Teologkultane,
at dei katolske Prestane forbaud Folk å lesa i
Bibelen og arbeidde imot Folkeupplysning; men kva gjorde
dei sjølve? Jau; dei vilde ikkje gjeva Skulemeistrane lov
til å taka Ålmugskulelatinen vekk! Men Ålmugskulelatinen,
det var Pontoppidan. Anten dei uppe i Fjellbygdine
stappa i Ungane Paternoster på Latin, eller dei
laga Gudsfrygt hjå friske Fjellgutar ved å stappe dei
fulle med Pontoppidanlatin, det kom på eit ut; Prestar
var Prestar anten dei gjekk med Krage eller Hette. Og
so gjekk dei her og snakka um, at det var dei som hadde
skapt Folkeupplysning og ein ny Skule! Var ikkje slikt
Prestehumbug, so visste ikkje han hvad Prestehumbug
var. "Jau det er Pinedød Prestehumbug!" ropa Røvarane
frå Apenninane med Slag i Borde.

Daniel sat og stirde på Fram som Fuglen på den
fagre Ormen; han var rædd, men måtte fylgje med. No
tok Teologen Orde og rekna upp alt det gode, Prestane
hadde gjort i Skulekommisjonane; han var so vond at han
tala godt. Under dette tok Strand og Rud til å smådrøse
seg imillom; og Daniel vart gjord kjend som "ein
av våre". Strand bøygde seg i skjemtefull Vyrdsemd og
sagde, at han vilde "anbefale Os Elskelig Jens Rud at

SIDE: 123

overveie", nm [sic] dei ikkje "i Sagens Anledning burde have
Øl"; Jens Rud ringde på Johanne med Kaffikoppen og
fekk inn eit Par Flaskur, som vart mottekne med Bravo-
Rop. Fram og Teologen dreiv på heitare og heitare.
Presten i Skulekommisjonen vart uppgjevin; Forsvararen
berga seg inn i ei ny Stodu og forsvara Presten i hans
Sjælesyrgjargjerning; Fram vart harm yvi dette Tankesprange
og tala um logisk Fusk og Råskap i Tanken; det skaut
seg som Gneistar or Augo hans. Teologen fekk Studnad
av Kammeraten sin, som meinte at Sjæline vilde vera
låkt tente med "Folkelærarar" som preika um Skindaude
på fyrste Påskedag; Fram meinte at det Sjæline trong
um var Upplysning, so at dei ikkje liksom Kong Saul
skulde gå og tru at dei hadde vonde Åndir når dei
var nervesjuke, eller søkje Presten i Staden for Doktaren
når dei var hypokondriske; den teologiske Sjælesyrgjaren
var ein Sjæleforderver! -- "Ja; ein Sjælefordervar!" dundra
Kore av Røvarar.

Teologane treiv sine Luvur og gjekk; dette vart altfor
ugudelegt å høyre på. I Døri hadde det samla seg ein
Flokk Gjestir som stod og lydde på Ordskifte; den skildest
no med Lått og Smådrøs, og Striden vart tekin
uppatt rundt alle Bord; men sùme striddest um Fram.
Mange lika denne eldfulle urædde Karen, ikkje minst
når han ruska i Prestane; andre var galne på den
unge Folkeprofeten, som "vilde forstå seg på alle Ting,
endå han knapt hadde Skjegg på Hoka". -- 

 -- "Skål!" sagde Jens Rud. "Dette, Fram, er Stud.
filos. Daniel Braut, Bonde og Bondeven, Republikanar,
Norsk-norsk og alt det som godt er; hans Skål!" Daniel
vart raud; han visste, at han kunde ikkje svara for so
store Ord; "De gjer for mykje av det gode," sagde han.
"For mykje?" skreik Røvarane; "av Øl og Radikalisme
vert det aldri for mykje." "Kva Bygd er De ifrå?" spurde
Fram; Daniel svara på det. "De hev godt Mål der,"
sagde Fram; Daniel glodde. Han hadde aldri visst anna
enn at Måle i hans Bygd var stygt. "Ja De er naturlegvis
Målmann?" spurde ein Røvat [sic]; Daniel totte med ein
Gong at Målsaki var rimeleg og svara ja. "Det vil segja,"

SIDE: 124

lagde han snøgt til, "eg hev ikkje tenkt so mykje yvi
det; men det er ein Ting, som -- ." "Som segjer seg
sjølv!" slutta Røvaren.

Ein ny Røvar kom, ein fullblods ein, med Armen i
Band, med Tater-Andlit, med ugreidt Hår, uvaska å sjå
til; Skjerv um Halsen hadde han i Staden for Krage; loslìtin
og lurveleg var han all igjenom. Med eit uventande
ljost, lett Mæle sagde han: "å Gu' velsigne Dere, gje
mej litt Øl; jæ er så tørst."

"Jagu er Mjøltråvaren ute!" ropa Kore. "Kor kjem
De ifrå?" spurde Strand. "Han sagde so, Vårherre til
Fanden au eingong," svara Mjøltråvaren; "og eg fær
svara som Fanden: eg kjem her og der ifrå; eg hev vori
ute og set meg um på Jordi." Mjøltråvaren fekk eit
Glas og drakk; so sette han seg. Og no hadde han ei
Hikstori sa han, som dei vilde gjeve Gull for, um dei
kunde få høyre ho. "Gull hev me ikkje," sagde Strand;
"men det me hev, det gjev me deg: Øl!" -- "Kor mykje?"
 -- "Det røder me um sidan." -- "De kann snyte meg."
 -- "Det kann du og. Hikstoria fyrst!" -- "Pengane
fyrst!" -- "So kan det vera det same." -- "Nå, fær eg
Øl etterpå då?" -- "Ja visst." -- Mjøltråvaren stakk
ut Glase sitt og rette det fram tomt: "og so fær eg eit
no med same til å mykje Munnlære med." -- Jens slo
i. "Takk! Skal'n fortæle, så må'n smøre Halshvirvlerne
så'n aven og tel, skjønner dere," sa han.

Og Mjøltråvaran fortalde. Han hadde som vanleg vori
i Beit for Mammon; og kor Fanden skulde han få Mammon
frå denne Gongen? Då fekk han ein Ide. Han
gjekk til "Pater omnipotens" og umvende seg. (Bravo!
Lått.) Godt og vel. Han kom til Pater omnipotens. Og
skrifta for honom dei Syndine som han ikkje hadde gjort;
for deim han hadde gjort skulde Fanden snakke um! Men
mest av alt jamra han seg yvi, at han var komin inn i
denne ugudelege Framklikken, der han hadde komi ut
for so mykje Satans List og Forlokking, at han hadde vori
nære på å tapa si Barnetru. (Hurra! Mjøltråvarens
Barnetru!) Pater omnipotens vart kløkt yvi Angeren til

Pater omnipotens: allmegtug far.

SIDE: 125

Mjøltråvaren; han heldt ei Tale um Røvaren på Krossen
(Lått); so spurde han kva Mjøltråvaren no vilde
taka seg til. Denne svara, at han fyrst og fremst vilde "arbeide
på sin Helliggjørelse" (Bravissimo!), og at han
so hadde tenkt å freiste med Teologi (verre og verre!).
Då lagde Pater seg på Kne; og Mjøltråvaren au måtte
på Kne (ha! ha!); og Pater bad med gråtande Tårir
for denne angergjevne Syndaren og Teologen i Voni. Men
so var det Mammon då. Kor skulde ein koma inn på
noko so verdslegt etter slik ei Høgtidsstund? Men han
greidde det. Han bad Pater um ein Bibel. Han hadde
slik Trong til å lesa i Guds Ord, sagde han, men hadde
dessverre so lite av denne Verdens Mammon, at han -- 
sant å segja -- ikkje hadde Råd til å skaffe seg Livsens
Brød. Då tok Pater i si Hjartans Glede upp 5
Dalar og gav han, og bad han koma att so tidt han kjende
Trong til det; og Mjøltråvaren takka med fagre Ord, og
var så kløkt, at han reint ut sagt hadde Tårir i Augo
 -- av all den Låtten han laut bite i seg.

Mjøltråvaren gjorde det godt med Sogo si. Alle lo og
hadde Moro, so nær som Jens Rud; Fram var med og lo
ei Stund, men vart tagall på Slutten. Daniel heldt seg
helst til Rud. Mjøltråvaren fekk Øle sitt og var svært
kry. Men med ein Gong snudde Fram seg mot han og
sagde: "du er eit Herk, Mikkelsen!" -- Daniel vart reint
glad i Fram. Mikkelsen forsvara seg; Fram sat og såg
upp i Lofte og syntest ikkje høyre. Då Deigja kom inn
att sa han: "hev De Tid til å vera Censor, Johanne!"
Ho riste på Hovude og smilte: ikkje no. "So fær de
greide det so godt de kann, de då," sa Fram til Fylgje
sitt; "men de må tenkje som Folk, og ikkje som Skulegutar."
Han las upp det han hadde skrìvi; vilde vìta um
det var stila so at vanlegt Folk kunde skýna det.

Det vart Strid um eit Par Setningar; medan den stod
på, kom ein av Røvarana burt-til Daniel, og bøygde seg
ned mot Øyra hans og sagde: "undskyld Herr Braut, Di
skulde ikke kunne låne mej en Dalers Penger på en 8
Dags Tid? Jæ er tilfældivis blank; jæ skulde ha noen
Penger hos en Mand, men han narret mej." Då lo

SIDE: 126

Daniel: "je skal ut å låne Penger sell i Dag!" sagde
han. "Å! ja; undskyld da; De tar dæ ikke ille op?"
 -- "Nei bevars." -- "Takk." Strakst etter kom Røvaren
att: "men -- undskyld -- det faldt mej ind ... jæ er
virkelig i en slem Knipe ... dersom Di nu fikk lånt
Penger i Da, kanskje Di da fikk så mye at Di kunde
afse en hel eller en halv Dalers Penger? Di må ikke
ta dæ fortrydeli op! -- " -- Daniel vart heilt forundra.
Slik tok dei det her! Og han, som var rædd å spyrja
Jens Rud ... -- "Dersom eg fær so mykje som eg sjølv
treng, er det Høgdi, -- dessverre," sagde han. Røvaren
bad mange Gongir "undskylde".

Daniel reis upp; no hadde han sjølv fengi Mod til å gå
på. Og no fall det seg; burt-i ei Krå såg han Strand i
Samtale med Rud; og det var visst Pengar dei stelte med.
Han svinga burt-um; -- jau, Strand fekk ein Dalar
av Rud. Med eit Mæle som skulde vera rolegt sagde
Daniel: "er det fleire der?" -- han raudna kring Augo.
Jens såg på Fyren og skýna kva som tids var; utan eit
Ord tok han ein Femmar upp og gav han. "Takk, takk
..." "Er det nok?" spurde Jens. "Ja, ja; takk ... "
han kunde ikkje segja meir; var glad, skamfull; sette av
Stad som han skulde ha stoli dei fem Dalane.

Men den Dagen hadde Daniel lært, at ein djerv Kar
kunde fikte seg fram for ei Tid med Smålån.

Han fekk freiste med det. Her var ikkje anna fyri.
Betala skulde han so snart han fekk Huslærarpost; ingin
skulde bli snytt. Og ein Post måtte han vel kunna få,
han som andre. -- 

 -- "Det er sant, du skulde ikkje kunna vera av med
ein Dalar eller tvo for ei Tid? Eg skal ha nokre Pengar
av ein Mann; men han hev narra meg, og eg er so i
Beit!" So på Lag lydde den Leksa som Daniel no eit
Bil livde på. Med sviktande Tunge og raudnande Andlit
las han ho upp; han visste han laug, og han visste at han
ikkje var velkomin. Men ... når han var nøydd til det,
so -- ; og inst inne var der ein halvtenkt Tanke som
skaut Skuldi yvi på Vårherre.

På Fyrelesningane gjekk han oftare enn fyrr; det

SIDE: 127

sparde på Veden. Um Ettermiddagen sat han for det
meste på Kaffikjellaren. Der var det varmt; og der
råka han Folk; stundom vanka det Øl; og i Bladi kunde
han sjå etter um der var "noko åt honom". Det var
der ikkje; men so hadde han då Samvite fritt.

På Universitete var det ein Dag utlyst ein ny Huslærarpost,
og Daniel vreid seg ved Tanken um, at den
laut han vel søkje. Men då han las etter såg han, at
Huslæraren skulde kunna Engelsk, og det kunde ikkje han.

So var ikkje der noko å gjera. Og ille var det. Men
det kunde vel snart koma eitkvart som var likare.

I Framsflokken møtte han ofte upp; det var so fritt i
det Lage. Og mykje var der å høyre. Fram var noko
reint for seg sjølv; Daniel var stundom mest rædd han.
Han sagde det han meinte beint ut; og um ein lika det
eller ei, høyre på det måtte ein. Men uvyrdin kunde
han vera; ikkje minst forarga vart Daniel når han tala
um "Studenterhumbugen" og "Latin-Tulle". "Dei snakkar
um halvstuderte Røvarar," sa Fram; "men må tru
kor det finst mest av deim. Kva kann vera meir "halvstudert"
enn alt dette Humbug som driv upp til Andre-Eksamen
og kan snyte til seg ein Tvoar eller Einar i
Filosofi f.Eks. Ja, det er feite Filosofar. Dei lærer
Filosofien på eit Par Dagar, og so gjeng dei upp. Svarar
dei noko som dei tenkjer sjølve, so gjeng det Skit;
men svarar dei noko som dei slettikkje skýnar, men hev
lært i Boki, so er alt godt og vel. Eller i Astronomi.
Me kjenner alle desse Kultane som kjem stupande i Grålysingi
upp til Manuduktøren og skal pugge inn nokre
Formlar, som dei snyter dei stakkars einfalduge Professorane
med. Dei fær store lange Uppskriftir, som dei
lærer eit Par Timar fyriåt og gløymer eit Par Timar
etterpå og aldri meir ser på. Kor finn me i Live so
mykje Sprett og Spjåk som hjå Studenten? Inginstad.
Gakk ut å sjå på dette unge Livshåp upp og ned
Karl Johan, med Kjenk og Vrid og Kast med Augo, med
Glas på Nasen, med Stav i Hand, med klint Hår, med
Dusk i Huva, med Vott på Hand, med Spjåk og Sprik
som kvar Mann kann sjå er deira Livs Mål. Gakk ut

SIDE: 128

um Kvelden, då dei ferdast på Utkantane og i Krokane
og på Husi; -- og alle desse skal ein Gong ut og
preika Gudsfrygt og Sedeligheit og Lydnad mot Lovi.
Gakk ut um Kvelden og sjå på alle desse Juristane
som tergar Politie og vert førde på Rådstoga og mulktera;
og desse skal vera dei som skal halde Lovine uppe.
Og heile denne Tomheit, og Tomheit på Tomheit, den
skal Bonden betala; og so gjeng dei endå og slær på
Nakken og fryner med Nosi og snakkar um råbarkede
Bønder og halvstuderte Røvere og segjer, at det er dei
som sitt inne med Kulturen!" -- Slikt hadde Daniel
aldri høyrt Maken til. Det kunde vel vera eit og anna
sant i det; men -- segja det! Og segja det på den
Måten!

Men når Fram tala um den sanne Studenten og
hans Gjerning, då kunde han tala so vent, og attåt so
klårt, at Daniel vart sitjande reint einstird. Der var ei
forunderleg Magt yvi denne Ungdomen; han var eldfull
og harm som ein Profet, og sterk og rik i Ord som ein
Diktar, og tankekvass so det lynte um han. Og Augo
var so reine og varme, og Andlite so sjælfullt og skiftande.
Når han tala um Trui, måtte Daniel tidt tenkje
på det som skrìvi stod um falske Profetar og um Djevelen
i Engleham; for Fram var fårleg. Han kunde snu
sine Ord so godt, og fekk sine Grunnar til å sjå so
rimelege ut, at Ormen i Paradis aldri kunde ha gjort det
betre. Daniel lydde på han med halvlystin Ræddhug
som Eva, då ho lydde til det fårlege og fagre: "de
skal verte som Gud"; han visste frå sin Barnelærdom,
at alt det Fram sagde um desse Ting var Lygn og Forgift;
men endå var det lokkande å høyre på som det
skulde vera Gudsens Sanning.

Teologen Ellingstad, som høyrde med til Klikken, lagde
imot; og Daniel totte han gjorde det godt, og kjende seg
trygg når han tala. Men då vart Fram som Eld og
Glod, skræmelig sterk, stundom stygg; og det nytta ikkje
å koma med Sanningi til honom; for han tok alt reint
bakvendt. Kannhende var han alt komin so langt, at
Gud hadde forvendt Syni hans, so han ikkje skulde

SIDE: 129

sjå? Men ein Gong sagde Ellingstad at han sjølv tvìla
um mangt, og at anten vart han ein fanatisk Høgkyrkjemann,
eller so vart han ein verre Fritenkjar enn både
Fram og dei andre; sidan totte ikkje Daniel at Ellingstad
greidde seg so godt mot Fram, og kjende seg ikkje lenger
so trygg når han tala.

Ein Ting var det som Daniel etterkvart tok til å
tenkje på; og det var Læra um Djevelen. Han kunde
nok gjerne vilja sleppe ifrå den Artikelen. Men han
kom etter, at gav han upp Djevelen, so laut han med
det same gjeva upp ymse andre Ting, ja kannhende alt;
det var som Djevelen var Grunnsteinen i Bygningen,
Og so tenkte ikkje Daniel meir på dette.

Men Republikanar vart han; for det kunde ikkje vera
so fårlegt. Og etter det han kunde skýna hadde Fram
Rett her. Det var rart at so mange kloke Folk var imot
Republiken. Men når han vart uroleg yvi dette, trøysta
han seg med, at Fram var Mann for å verja både seg
og sine, um det kneip.

Det var mange Slags Folk som gjekk her, og ymist
Skrap. Var det ein Arming som var komin på Kant
med Verdi og inkje åtte og ingin hadde å halde seg
til, so kom han gjerne til Fram; og Fram kunde aldri
segja nei, men lånte sine Skillingar burt til kven som
bad, og kravde deim aldri tilbake. På den Måten
sanka han um seg ein underleg Hop av Vrak og Villstyringar,
som fylgde han som ein lang Skugge; men
dette var ikkje "Klikken". Klikken var ein liten utsøkt
Flokk av Idealistar, Bystudentar og Bondestudentar um
kvarandre, ein modig Fylking som trudde på Tanken,
elska Framtidi, hadde Fridomen til Tru, Bjørnson til Skald,
Fram til Rudningsmann, det nye Norig til Her-Rop;
norsk-norske var dei på Kar, og europæiske på Kar;
det var den beste Ungdomen i Norig.

Av Kjenningar råka Daniel Hærland og Gregus Johnsen,
sidan Aslak Fjordan, Markus Olivarius, Halvor Mosebø
og Sven Dufva. I "Klikken" vart Daniel lagd
Merke til og stundom tekin med, av di Jens Rud hadde

SIDE: 130

store Tankar um Guten; men dei Tankane hadde Jens
Rud frå Verbror sin, Kapellan Hirsch. -- 

 -- Det leid til Joli; Daniel hadde fikta seg ihop ei
heil Gjeld. Livemåten hadde vori skral, og han hadde
svolti meir enn ein Dag; men han hadde då på ein
Måte berga seg.

No tok det til å knipe. Den eine etter den andre
av Kjenningane fôr frå Byen. Og med brennande Skam
hadde han gått etter at dei heldt seg ifrå han i seinare
Tid; eit Par hadde beint ut sagt, at dei ikkje kunde
låne 'n fleire Pengar. Han kjende seg meir og meir
arm og forkomin. Sistpå, då Joli stod for Døri, og han
ikkje visste nokon annan å gå til, gjorde han seg hard
og gjekk på Fram. Det var det verste han hadde gjort;
men han gjorde det. Og han fekk ein Dalar. Då den var
uppetin gjorde han seg uvyrdin og gjekk på Fram ein
gong til. Han kunde ikkje anna! Han måtte liva!
og dette skulde vera siste Gongen! Fram åtte eit Halvdalarstykke;
det fekk Daniel. Men han torde ikkje koma
i Klikken sidan.

Skamfull, meir og meir skamfull kjende han seg. Det
var ingin ærleg Livemåte dette; ein kunde ikkje halde
på soleis. Han fekk sjå seg um for Ålvor etter ein
Post. Studenterlive fekk det vera med til sidan.

Kvar Dag gjekk han på Universitete og såg på Uppslagstavla;
kvar Morgen, når han var trygg på å ikkje
råke Fram, gjekk han på Kaffikjellaren og såg i Bladi.
Der var inginting. No då det kneip var der inginting.
Han sparde og knipte på den siste halve Dalaren sin
som ein Prakkar; livde på Vatn og turt Brød. Men
Halvdalaren tok Ende likevel; og so stod han der, reint
på berre Bakken.

Det var ein sur Slafsedag i Januar. Han var svoltin
og han fraus! Ved hadde han ikkje; den siste Brødskanken
fekk han gøyme til i Morgo. Att og fram i Gata
gjekk han og slong, slunkin og hol, våt på Føtane;
Middag hadde han ikkje fengi på fleire Dagar. I Kveldingi
luska han inn på Kaffikjellaren, snikjande og rædd
som ein svolten Hund; der var ingin han kjende. Skulde

SIDE: 131

han freiste um han kunde få på Borg? Han torde
ikkje. Ein vart so underleg modlaus når ein ikkje åtte
Mynt; han rusla. Dreiv att og fram på Gata og tenkte
på, um det då ikkje skulde vera ein einaste han kunde
gå til. Då hugsa han på sine gamle Kjenningar Ole
Bentsen og Peter Dirk. Gudskjelov! Der var ein Utveg.
Dei vilde ikkje segja Nei til ein gamall Kammerat.

Han vart so glad og lett at han sette i Veg og vilde
finne deim med ein Gong; dei budde på Hægdehaugen.
Men då han kom der upp, var dei ikkje heime. Tung
og trøytt gjekk han heim og lagde seg. Men han var
so svolten at han fekk ikkje sova. Han måtte sistpå upp
og eta i seg den siste Brødskanken sin. Då sovna han
endeleg. Og sov tungt og lengi.

Han stod upp brennande svoltin, drakk tri Glas Vatn
og rusla i Veg. Då han kom upp til Hægdehaugen, var
Ole Bentsen og Peter Dirk nettupp utgjengne. Dei kom
att ut på Ettermiddagen ein Gong.

Daniel var so klar at han knapt kunde halde seg uppe.
Men Time etter Time gjekk han og drog seg; svabba i
Snøsøyla Gate upp og Gate ned, til dess han kunde tru
dei var heimkomne. Det var ein syrgjeleg Dag. Mat,
Mat var hans einaste Tanke.

Sistpå orka han ikkje meir. Det sleit for Bringa av
Svolt; han var so utmødd at han svimra; yvi Augo låg
som ei heit Tyngd. Han fekk upp og høyre etter.

Med Møde og Stræv nådde han Huse; han var so
veik i Knêi. Gudskjelov. Dei var heime. Han pusta
ut so godt han kunde og stivde seg upp; han vart so
bljug der han stod. Det var nok ikkje sagt kor velkomin
han vilde vera; og disse Karane hadde han aldri havt
noko Lag med. Og no kom han og vilde låne Pengar.
Men ein fekk gjera seg hard.

Han banka på og steig inn. Godkveld. Der var
myrkt inne; dei kjende han ikkje; "Godkveld?" svara det
spyrjande. Det brann koselegt i Omnen; her var so
varmt at Daniel svimra. Han gjekk fram og tok Ole
Bentsen i Handi; "De kjenner meg kanskje ikkje att?"
spurde han; Mæle vart so underleg holt og klagande.

SIDE: 132

Peter Dirk, som låg burt i Sofaen og røykte, reiste seg
og kveikte Ljos; Ole Bentsen drog etterkvart Kjensl på
Daniel og sagde: "å -- er det ... so sjeldsynte Folk
som er ute og gjeng?" -- Daniel raudna og sagde at dei
budde so langt av Leid. Han hadde ofte tenkt å sjå
uppum deim; men ... Tidi ... So gjekk han burt og
helsa på Peter Dirk. "No, kor gjeng det?" sagde denne.
"Å Takk." "Sit ned"; han sette seg.

Ole Bentsen og Peter Dirk såg på Guten; glytte so
til kvarandre med ei serskild Augnebragd. Dei hadde
høyrt at det skulde stå smått til med Daniel Sørbraut;
no fekk dei sjå det. Han var gul. Kring Augo låg
ein breid, sjukleg Ring. Og dei raude ruskute Skjeggflisine
gav Andlite nokot villt og forkomi. Peter Dirk
vart so tekin av det han såg, at han gløymde seg sjølv
og spurde Daniel, um han vilde hava eit Glas Øl; "takk!"
sagde Daniel og raudna av Glede. "Eg trur me hev etter
ei halv Flaske sidan Middag," sa Peter med ein uroleg
Glytt burttil Ole; denne nikka. "Me held Middag heime
sùmetider," sagde han til Daniel; "ein må laga Munnen
etter Skreppa, veit De." -- "Det er vel so," svara Daniel;
han vart gul att. Peter Dirk drog upp den halve
Ølflaska og slo i; men han slo berre i til tvo. Dei
vil ikkje drikke med meg, tenkte Daniel; men dess meir
fær eg. "Ver so god!" sagde Peter til Daniel og Ole.
"Nei ver so god du," sagde Ole til Peter. Peter tok
Glase og nikka til Daniel; denne reiste seg, steig ustødt
burttil Borde, tok Glase med dirrande Hand og tømde
det. Å Herre Gud, kor det smaka. Og kor det gjorde
godt! Den, som berre hadde havt ein Matbite attåt ...
Med det same såg han at Peter berre so vidt hadde
smaka på sitt Glas. Daniel skjemdest; orsaka seg: "det
er godt å få Øl når ein er tyrst." -- "Å ja-a," sa
Ole Bentsen.

Daniel gav seg i Drøs; Øle gjorde han modig. Og
so galdt det å få Karane i Lag. Ole Bentsen sette seg
i Ruggestolen framfor Borde og tagde; Peter Dirk lagde
seg i Sofaen og røykte og svara ja og nei. Dei skýna
so godt kva han vilde. Han hadde det Lage som merkjer

SIDE: 133

Armingen, når han er ute og skal "slå Pengar"
og veit, at det er smått med Tiltrui, -- dette snakande
og nærsøkne og attåt undergjevne; han prata og prata
um slikt som dei kunde like; gjorde seg kjend og kammeratsleg;
heldt med deim i eitt og alt, liksom Hunden,
som diller med Rova; dei sat og ynskte Fyren til Bloksberg
og vart meir og meir tagalle.

Daniel såg, kor lite dei brydde seg um det han sagde;
og etterkvart som Øle seig av han, vart han arm og fåmælt
som fyrr. Han sat og liksom seig ihop på Stolen;
Mæle vart veikt og sviktande. Mindre og mindre Mod
fekk han til å spyrja um Pengar; men ... skulde det
ikkje lata seg gjera å setja seg til å venta til Kveldsmaten
kom? Då kunde dei ikkje for Skam Skuld anna
enn beda han med seg ...

Ole Bentsen og Peter Dirk sat og gjorde Augo til
kvarandre. So reiste Peter seg upp og såg på Klokka.
"Kor mange er ho?" spurde Ole Bentsen. "Halv seks,"
svara denne. "Å, so mange?" sagde Ole; "ja då fær
eg nok til å lesa.". "Ja, enn eg då?" sagde Peter
Dirk. Daniel forstod. Han vart myrkraud i Andlite og
stod upp. "Ja ... lid det so langt, so ... fær nok eg
og ... heim og lesa," sagde han. "Å ja, det er lang
Veg," meinte Ole Bentsen. "Ja." Daniel stod og vreid
seg; skulde han våga det? Å ja; han fekk ikkje meir
enn nei ... kunde ikkje gå heimatt med tome Hendar;
hastande, snåvande lagde han i Veg: "eg hev langt
heim, ja; og so skulde eg dessutan heilt upp i Professorbyen
 ... eg hev ein Kjenning der som eg skulde hava
nokro Pengar av; men han var ikkje heime i Dag; og
no må eg -- . Men seg meg ... det er lang Veg, og
myrkt og stygt Føre ... De skulde ikkje kunna hjelpe
ein Kammerat med eit Par Mark til i Morgo, De? Han
stod og fingra og snudde på Luva si og såg ut som ein
Tjuv. "M-nei," sagde Ole Bentsen stilt og blidt; "sandeleg
um eg hev so mykje. Eg hev venta Pengar no i
fleire Dagar; men eg forstend ikkje, kva dei tenkjer på
der heime"; og til Trygd for sidan lagde han til; "eg hev
sandelea sett meg i so mykje Skuld no, at når eg fær

SIDE: 134

Pengar, so gjeng dei med same. Men, korleis er det
med deg, Peter? Hev du noko? Peter Dirk sette upp
eit skjemtefullt Andlit, drog fram Pengetaska si; opna ho,
krengde ho; spilte Augo upp liksom i Forundring ...
det datt ut ein Knapp. Peter Dirk blistra. Daniel lo
håst og sårt; "Nå, ja-ja," sagde han med bibrande
Munn; "so fær eg burtum den andre ... Det er noko
langt, men ... Ja Takk for i Kveld." -- "Sjølv Takk.
Vel heim!" -- "Takk. Godnatt." -- "Godnatt, Godnatt!" -- 

 -- Han steig ned Troppi med Ryggen krylin av Skam
og svikne Vonir. Han grét mest då han kom ut. No
hadde han gjort seg til Bikkje for eit Bein, og hadde
ikkje fengi Beine. Seint og syrgjeleg seig han ned etter
Gata. Ein full Mann stana upp midt fram-fyri han: "er
'u rædd, Gut?" Daniel smøygde seg framum. Tvo
glade unge Herrar kom spantande og røykte Sigarar som
lukta svimrande sterkt: dei fyllte upp Fortoge so Daniel
laut ut i Gata. Tenestegjentur kom berande med Mjølkespann
og Korgir fulle av Flaskur og Brød; det var so
vondt å sjå; Augo hans saug seg fast i dei Korgine.
Alle Folk hadde Mat; alle Folk livde godt; ingen hadde
ein Bite til honom.

Utanfor ein Hushaldshandel stana han; Krambudi var
full av Folk. Han såg med svoltne Augo på all den
Maten som vart langa ut yvi Disken, Brød, Smør, Ost,
Pylsesnabbar, Ølflaskur, Kaffifjordungar, Gryn, Erter, Flesk,
Egg; og han stunde av Hunger. Med ein sår Sukk
drog han seg frå Døri, men stana ved Vindauga. Studde
seg til Veggen; var so trøytt. Aksline verkte; Knei bar
han snart ikkje. Å, å, eit Grand Mat; å, berre lite
turt Brød og eit Glas Vatn ... Han stirde med Feber i
Augo på alle dei gode Ting som var uppsette i Vindauga;
store Glas fulle av Kjeks, Drops, Sviskur, Sukker;
på ei Snor øvst uppe hekk digre, herlege Spikelår, og
i ei stor Korg var det Brød, store, lækre Brød, brunsteikte
og ferske; Livsens Brød ... Han stod og stirde;
drøymde; tenkte seg den Tingen å klembe ut ei Rute
... med ein Tjøreklut, so Glase ikkje skulde single ...

SIDE: 135

og taka -- taka det Brøde der som låg so gullfagert
og lokka; so vakna han. Kulsa og fraus; samla seg ihop;
sjangla i Veg att. Heim og leggje seg. Han var sjuk.
Den som berre kunde få sova. Hadde han havt Berta
Maria no, skulde han bedi henne um Mat i Kveld. Ho
hadde ikkje sagt nei. Åh; åh ...

Ned gjenom Homansbyen sagga han med seine Stig.
Gata var full av Folk; alle skulde dei heim og eta. Det
var kaldt og surt. Men Ljos var det i alle Vindaugo.
Og ei søt Lukt av friskt Brød og andre Matvarur slog
ut frå Krambuine som Luftningar frå Paradis, kvar
Gong Dørine gjekk upp. Kvar skulde han gjera av seg
i Morgo? -- Gå til Pater omnipotens? -- Ja hadde han
berre vori umvend ... Men kannhende ... når han
vakna kom Postmannen med ein gul Setel: Til Hr.
Stud. filos. D. Braut er ankommet Brev, påtegnet ...
10 Spd." 10 Dalar; Brød, Smør, Mjølk, nei Øl; Ost,
nei; heller ein Pylsestubb ... eta godt ... so til Skomakaren
... nye Sko, tvo Dalar ... so Middag ...
å, å, Middag! God varm Middag; kjenne seg god og
mett. Og so ei ærleg Pipe! -- Nei, nei. Det vart verre
når ein drøymde. Ikkje tenkje på Mat. Ikkje tenkje
på Mat ...

Der var noko som var viktugare enn Maten. Tjah.
Um dei blés han so full av Ånd at han vart som ein
Luftballon, -- han vilde vera like åndlaus for det, so
lengi han ikkje fekk eta ...

Heime på Lande hadde dei det godt. Alltid sitt visse
Bord å gå til. Det kunde vera trongt i andre Måtar;
men Mat hadde dei. Kneip det, kunde dei slagte ei Ku.
Dei svalt ikkje. Det var ikkje for ingin Ting at dei gamle
heldt Brøde heilagt, og tala um heilage Uksar ...

Kjempune hjå Homer, når dei vart svoltne, so sette
dei Uksar på Spit; brasa og steikte og åt; fyllte seg
med ungt Kjøt og den søte Vin; det var minst fyri å
vera Kjempe på den Måten. Daniel saug på Tunga
si. Han kjende Smaken av ungt Kjøt og søt Vin, so
Tennane vatshagla.

Han seig på, seig på. Kjende seg so hol som han

SIDE: 136

kunde gå tvert av; og Aksline verkte som det var Eld
i deim. Sigarrøyk dreiv sterk og heit ikring han;
Pianospel klunka ut frå alle Stogur. Det var so vondt
å høyre; der inne sat Folk og hadde det varmt og
lognt. Skulde eta godt til Kvelds. Og so hava sin Toddy.
Han fraus. Han kjende den snøsure Januarlufti like inn
på Skinne.

Han var komin ned i Teatergata. Det tok til å bera
imot att. Men han var for trøytt til å gå seg varm.
Ingin Stad kunde ein gå inn heller, når ein ikkje
hadde Pengar.

Der uppe låg Trefoldigheds-Kyrkja. Der var Ljos.
Der kunde han gå inn og kvile seg? Ja. Der kunde
ingin jaga han ut, um han ikkje hadde Pengar. Og kannhende
han der råka ein Mann som vilde låne han tolv
Skilling ...

Han drog seg inn. Der var visst Bibellesning. Den
fyrste tome Stolen han såg seig han ned i. Å Gud,
so trøytt han var. Der gjekk Skjelte-Ridir gjenom han;
han svimra som han kunde dåne; seig ihop der han sat.
Og lét att Augo. Men for dei attletne Augo dansa i
lange Radir Brød, gulbrune, velsteikte Brød i Korgir og
Brød i Kassur ... Den som hadde eit. Den som fann
eit slikt på Borde sitt når ein kom heim. Desse andre
som sat her, dei skulde heim og hava Te og Øl til Kvelds.
Med Smør og Brød og tri Slag Ost. Og uppskori Kjøt.
Kannhende ein litin Rett Torsk fyrst. Dei kunde nok
vera gudelege. Kva var det for noko dei song? Han
kunde ikkje skilja Ordi. Men kvar Gong dei kom til
Slutten av Verse tottest han tydeleg høyre noko han no
hadde halvveges gløymt:

thi Gud giver sine både Klæder og Fød',
når de monne sødeligen so-ove."

Ja; det kunde dei syngje. Han for sin Part hadde
aldri set noko til at det kom Mat eller Klæde når ein
låg og sov. Men slike Folk som desse, som ikkje var
med i Framsflokken, og som ikkje livde det ideale Studenterliv,
dei fekk visst både det eine og det andre.
Dei såg ut til det. Dei var både velfødde og velklædde;

SIDE: 137

det lønte seg å vera gudeleg. Ein Kandidat eller
noko slikt kom upp på Preikestolen og lagde ut noko
som Daniel ikkje fekk Grunn i. Han høyrde sùmt; men
sùmt kom burt i den Omen frå alle Veggir som svara
Talaren på kvart eit Ord, og gjorde at Tala liksom måtte
vasse seg fram gjenom ein tung Motstraum. Og sùmt
kom Daniel ikkje til å høyre, av di den svidande Svolten
drog Tankane hans burt.

Med ein Gong kvakk han upp og gav seg til å høyre
etter. Talaren fortalde um dei ugudelege, som livde villt
og sette alt sitt Gods til i ein syndefull Livnad; og når
dei hadde øydt upp det dei åtte, so tok dei kannhende
Klædi av Kroppen og gjekk til Pantelånaren med, so
dei kunde få noko å synde fyri. Pantelånaren! Det
Orde vekte Daniel. Der var ein Utveg. Endå kunde
han få Mat fyrr han gjekk i Seng.

Hadde han berre noko å setja i Pant? -- Bøkane
kunde det ikkje nytte med; dei var gamle og skrale.
Vinterfrakken -- trong han altfor hardt til; Klokke hadde
han ikkje. Men Duskeluva? Ja den ... Han reis upp;
kunde knapt stå, men tok seg på Tak; ut or Kyrkja
bar det; heim etter Duskeluva; og so til Pantelånaren
so snøgt han orka.

Han venta å få ein Dalar på Luva si. Det fekk
han ikkje; han fekk tvo Mark. Men tvo Mark var Pengar
det au; Daniel kjende seg heilt rik då han gjekk ut or
Pantebudi. Med ny Kraft og snøggare Stìg gjekk han
på Kaffikjellaren og fekk døyve den verste Svolten. På
Heimvegen kaupte han Brød og Øl; då han kom heim,
åt han endå ein Gong.

God og varm og underleg utmødd sat han der og halvsov;
Øle han hadde drukki lagde noko mjukt og varmt
um Panna hans mest som Ull.

Men han hadde vondt i Hovude.

IX.

Dagen etter var Daniel sjuk.

Hovude verkte med Tyngd og Klembing. Halsen var

SIDE: 138

sår og vond. Ein sterk Krimsmak kleimde seg gjenom
Munnen. I Sida sat ein litin kvass Styng; Feber æste
gjenom Blode. Han visste med seg sjølv at han vakte;
låg endå og talma seg med den Tanken at han hadde
broti Studenterlovnaden sin då han sette Duskeluva i Pant
for Mat; men underlege Synir dreiv gjenom Heilen hans;
og stundom misste Tankane Fotfeste og gleid burt. Han
låg og vingla millom Vaking og Vilske, i Dragsui liksom
millom Medvit og Draum.

Utetter Dagen vart han verre; Feberen fekk Magti.
Madam Henriksen, Husfrua, var inne og såg um han;
spurde um eit og anna, men fekk berre Tøv til Svar;
so sette ho inn til han slikt som ho tenkte han kunde
turve; vaska Panna hans med Edik; lét Gjenta leggje
i Omnen og gjekk.

Rome var lite og Lufti tung; Daniel fekk ei fæl Natt;
låg og kava frå Draum til Draum, den eine tyngre
enn den andre. Ut på Morgonstundi fekk han endeleg
sova eit Bil; og då Madam Henriksen kom inn um Fyrimiddagen
var han vakin. Ho spurde um ho skulde hente
Doktar. Daniel hugsa si Pengenaud og svara nei; men
han vart rædd. Var han kannhende so sjuk at det kunde
vera fårlegt?

Hovudverken var strid; og Styngen i Sida stengde for
Pusten. Skulde han døy? Den Tanken tok han so sterkt
at det var so han dovna av Rædsle. Han såg seg sjølv
kvit og stiv i den svarte Kista; kjende Lukti av Likferdslin
og Gravmold; kraup ihop i Sengi og freista å
beda; og so tenkte han på det Live han hadde ført.
Han såg alle sine vonde, sjølvvise Tankar dukke upp
for Minne som stygge Dyr; Kaffikjellaren med all den
Ølrangelen og Banningi og all den Villskapen viste seg
for han som ei Forhall til Helvite; Draumane um "Studenterlive"
skjemdest han yvi; alt det han hadde gjort
og tenkt vart Synd og Skam og ynkeleg Dårskap.
Skulde han døy no, so døydde han den ævelege Dauden;
han såg det so vel. Dirrande av Fæle treiv han Tak i
Sengestokken og bad, bad med spreidde, forskræmde
Tankar, at han måtte få lìva; lìva, so han kunde umvende

SIDE: 139

seg. Og so kom Feberen att med sitt Tøv og sine
uklåre Synir.

Slik låg han i fleire Dagar og ørska, rædd, når han
vakte, forpint, når han drøymde; Madam Henriksen,
som vart mjuk av å sjå på denne Armingen, stelte
for han det vesle ho kunde og skræmde Live av han
med sitt Doktarsnakk, men trøysta han, då ho forstod at
han var rædd.

So vakna han ein Fyrimiddag og var lettare. Hovude
var veikt og ørt, men verkte ikkje so vondt; Styngen i
Sida kjende han berre når han drog Anden djupt;
Feberbranden i Blode hadde slokna. Og Madam Henriksen
var snild som ei Mor; stelte Drikke og Mat til
han og berre bad han segja ifrå, var det noko han vilde
hava. Men inn gjenom Vindauga låg ein tindrande
Solstråle.

Då totte Guten at alt var godt og ljost, og at eit nytt
Liv vakna i han. Han tenkte på Dauden men utan
Fæle; han tenkte på Vårherre; men som på ein Far.
Hugmjuk og veik låg han der og kvilte; og kjærlege
Tankar strøymde inn på han. Han hadde vandra gjenom
Daudedalen og kjempa i Bøn um Liv og Sjæl; men no
hadde han vunni; no var han frelst. Med barnleg
Tillit vende han seg til Vårherre. Han visste at
Faderen i Himilen vilde hjelpe han no. Hans vonde
Hjarta var bøygt og mykt; no kunde Vårherre få
fylgje sin kjærlege Vilje. Og han bad um Nåde for
alle sine Syndir for Jesu Kristi Skuld; og han såg Gud
Fader sitja uppi Himilen i si kvite Solskinskåpe og
smile ned til sitt sjuke Barn. Han vart so kløkt at han
fekk Tårur i Augo; og det gjorde vondt i Hovude. No
vilde han gjeva seg heilt i Guds Hand og late hans Vilje
åleine råde. Um det var Guds Vilje at han skulde døy,
so vilde han fylgje Kalle utan Mothug; men skulde han
lìva, so vilde han lìva som eit Guds Barn; for då åleine
kunde han hava det godt i Grunnen. Og dersom Vårherre
i sin Visdom hadde fastsett at han skulde lìva, so
hadde han nok og sine Englar, sine Tenarar, som kunde
hjelpe han i dette, stakkars timelege ... Daniel tenkte

SIDE: 140

på Pater omnipotens; og det måtte vera Vårherre sjølv
som hadde sendt han den Tanken.

Live skulde byrja frå nytt av no. Han hadde aldri
kjent seg so sæl og so trygg; det var Guds Fred som var
yvi han no; han var visseleg umvend.

Trøytt og hiren som etter ein Rus sovna han att og
sov lengi. Vakna på nytt, med blide Tankar og Gud i
Hugen og kjende seg so rein og so god. Han hadde
Mathug og fekk inn noko Saftsupa, som han styrkte seg
på; og han gjorde upp med seg sjølv, at det fanst ikkje
Glede i Verdi som kunde liknast med den Sæla han livde
i no, etter at Syndine hans var burttekne. I tvo Dagar
varde denne Sæla. Han låg i ein mild, fredeleg Tilfriskningsdøs
og elska og bad, las i Salmeboki og Testamente,
og hadde slik Glede i Guds Ord. Det gruste i
han, når han tenkte på sitt gamle Syndeliv millom
Ølflaskur og Tvilarar; og han lova Vårherre, med ein
litin Sukk som han døyvde, at han no vilde gjeva upp
alle sine verdslege Tankar, ja sjølve det ideale Studenterliv.

Dagen etter kom han seg upp. Han torde ikkje gå
ut; men Madam Henriksen skaffa Mat og Ved; og so
sat han inne og hadde det godt; åt og drakk, freista å
røykje, men Pipa hadde Usmak, og las i Testamente. Han
hadde ikkje fullt so rik Glede i Guds Ord i Dag som
fyrr, og Tankane hans kvilte ikkje fullt so rolegt i Nåden;
men han visste frå dei vakte, at Nåden ikkje alltid var
like sterk; dessutan var det ikkje Guds Vilje at me skulde
tenkje berre på det himilske.

Denne siste Tanken letta; han lagde Testamente ifrå
seg og gav seg til å tenkje på sine jordiske Sakir. Han
vilde til Pater; no då han var umvend kunde han med
rolegt Hjarta beda denne Mannen um Rettleiding og Hjelp;
og det både i det timelege og i det åndelege. Elles
vilde han ikkje beda um Pengehjelp. I sine syndige Dagar
hadde han livt altfor mykje på anna Folks pengar; no
vilde han fylgje Guds Ord; og det sagde, at den som vilde
eta skulde arbeide. Han vilde spyrja Pater um Arbeid.

SIDE: 141

Han lengta etter å få tala med denne Mannen; han
totte han elska han alt på Fyrihand.

Han åt godt i desse Dagane, so godt at han skjemdest
yvi det for Madam Henriksen. Men ho syntest berre
vera glad for han gjorde Ære på Maten hennar, og
dessutan ... ja, det sagde seg sjølv: han fekk nok
betala. So åt Daniel, og åt til Gagns. Og han las
alle dei Bordbønine han kunde hugse, både fyri og etter
Maten; og det var forunderlegt som desse Bønine vart
høyrde. Han hadde aldri havt so godt av Mat som han
hadde no. -- 

Då han vart so sterk at han kunde våge seg ut, klædde
han seg i sine Kisteklæde og gjekk til Pater.

Han vart vist inn i ein ljos, fager Sal som vende ut
til ein stor Hage. Ein litin bleik Solstråle stod inn
gjenom Hagedør-Glase, braut seg glitrande gjenom Glasdobbane
i Ljoskruna og fyllte Rome med Vår-Tankar og
Glans. Framande Vokstrar stod og lava burt ved Vindaugo
med store grøne Blad; og rundt på Veggjom hekk
Bilæte av Jesus med Tornekruna, Jesus på Krossen og
den norsk-svenske Kongen; dessutan eit Par Målartavlur
med norske Landskap. Midt på Golve under Ljoskruna
stod det store runde Stoguborde med Portrætbøkar og
ein Bìkar full av Helsingskort. Rundt Borde Stolar av
ymse Slag, maklege og mjuke; mindre og større Gipsfigurar
og Bystur stod uppstellte rundt Rome på Hyllur
eller Skåp. Ved Veggen burtimot Vindauga eit Piano,
og ved Veggen innst inne ein Sofa; på den sat Daniel
no og venta. For der var ein Student inne hjå Pater,
hadde Gjenta sagt.

Daniel var uroleg. I Dag, då han var komin ut i frisk
Luft, hadde Trui vorti so veik i han. Han hadde kjent
slik Glede i dette jordiske, og slik Lengt etter
"Studenterlive",
at han mest måtte tvinge seg til å halde fast på
Nåden. Kor hadde det seg? -- Ja for han var då
omvend? -- Men so glad yvi å få tala med Pater som
han burde ha vori, det torde han ikkje segja han var.

Det tok i Kantordøri; Daniel reis upp og budde seg
til å helse. Døri gjekk upp; "Studenten" kom, med

SIDE: 142

Ryggen fyri bukkande inn-etter, og Daniel høyrde ei breid
Røyst som hjartans venlegt sagde: "Herren være med dej,
kjære Ven!" -- Med ein Gong vart Daniel bleik, og so
strakst etter raud; den framande Studenten var Ole Bentsen.

Ole Bentsen vart korkje bleik eller raud. Men glad
såg det ut til han vart; han stana og sagde med syngjande
Mæle: "nå, skal eg råka deg her? det var svært
hyggjelegt. So hev Vårherre funni deg då, -- endeleg.
Eg visste at han arbeidde med deg; eg såg, at han
måtte brùka strenge Rådir imot deg; for du var fåfengleg
i Hjarta ditt og vilde ikkje høyre hans Røyst.
No hev han funni deg; eg ser det på deg; velkomin
skal du vera!" Og Ole Bentsen snudde seg til Pater:
"det er Student Daniel Braut; ein gamal god Kjenning.
Fyrr var han eit Verdensbarn, som eg og so mange andre;
men no trur eg visst, at Herren gjenom si strenge
Tukt hev bøygt han." "Velkomin skal du vera!" sagde
Pater barneglad med eit veldigt Handtak; "velkomin, kjære
Ven! Kom, lat meg få tala med deg ... ja, eg fær
vel lov til å segja "du"?" -- Daniel stod der raud og
reint fortryllt; "Takk, Takk," stota han. "Ja Farvel då,
kjære Bentsen!" sagde Pater; Bentsen gjekk. Men Pater
drog Daniel med seg inn: "kom! kom inn, kjære unge
Ven!" sagde han, og lét att Døri.

Inne i Kantore var der endå meir Sol; ho låg innyver
Golvduken og Borde i tvo blide Straumar som lyste
upp, so sjølve Krucifikse uppå Veggen syntest smile.
"Nå, kjære Ven," sagde Pater, "hvordan har du det?"
Han var so varm og trufast i alt sitt Lag at Guten reint
var kløkt; soleis hadde nok aldri han vorti fagna. Han
lyfte sine blide, bedande Augo -- dei var reine og klåre
som i gamle Dagar -- : "eg hev havt det vondt," sagde
han. Men Pater sat midt i Stråleglansen, breid, fager,
ljos; Åsyni hans var klår, frisk, smilande som på eit
Barn; og eit småkrulla gullfagert Hår låg som ei
Glorie um Panna. Han vart glad i denne Guten, som
sat der so hjelpelaus og tillidsfull; og han reis upp og
lagde Handi på Aksli hans og sagde; "ja, hev du havt
det vondt, so ver trygg på, at det er Guds Faderhand

SIDE: 143

som hev vori yvi deg, og at han nok vil hjelpe når
hans Stund kjem!" Han sette seg att; dei blide Ljosblåe
Augo hans var våte av Tårur.

Daniel måtte fortelja um sitt Liv frå fyrst til sist.
Han vilde ha sprungi yvi at han hadde havt Hirsch til
Lærar, men var ikkje fin nok; Pater spurde etter, og
Daniel laut ut med det; då lo Pater: "du hev vori ut-i
Grundtvigianismen og?" Å ja, på ein Måte, svara
Daniel; men Grundtvigianar hadde han aldri vori.
Då han fortalde um Studenterlive sitt vilde Pater vita
um han hadde vori med i Framsflokken; til det svara Daniel
like eins: han hadde vori med på ein Måte -- ein
Kjenning hadde dregi han inn -- ; men han hadde aldri
vori Framsmann. Tilslutt fortalde han um sine vonde
Dagar, um Svolten og Naudi; og so um Sjukdomen som
hadde lært han å vende sine Tankar til ... den rette
Hjelparen; og no hadde han berre eit Ynskje, sagde han:
eit Grand Arbeid, so han kunde få frå seg Andre-Eksamen
og so taka til med det, som alltid hadde vori
hans Tanke: Teologien.

Pater lika Guten. Her var på nytt ein av desse friske,
uskadde Bonde- og Barnenaturar med den rike Gåva til
å tru og elske; her var på nytt ein Mann av Folke
drìven ut av Åndi til Herrens Krig. Han spurde kvifor
Daniel hadde valt Teologien. Vilde han bli Vitskapsmann?
 -- Å nei, so høgt hadde Daniel ikkje tenkt; han
vilde vera Prest. -- Kvifor det? -- Jau, han hadde alltid
funni at det måtte vera ... ei stor Livsgjerning ...
å forkynne Orde. -- Hadde han kjent noko serleg
Trong til å arbeide for Guds Rike? Hadde han nokon
Gong rett kjent Sanningi av dei Herrens Ord, at Hausten
var stor og Arbeidarane fåe? -- Det kunde sjå ut som
her var Arbeidarar nok, heldt Pater fram; men, sanne
Arbeidarar, Arbeidarar som arbeidde med Kall og Kjærleik,
av deim var her fåe, syrgjeleg fåe, og Hausten, ja
den var stor nok; for her låg eit heilt Folk, eit herlegt,
kraftigt Folk, med Herrens Gåvur i forunderlegt Mål,
som skulde sankast inn i Lødo hans. Daniel såg på
Pater med Høgvyrdnad; Pater tala seg varm.

SIDE: 144

Han drøymde stort um Norigs Folk og kunde aldri
koma burt frå den Trui, at Vårherre hadde valt det ut
til ei herleg Gjerning i Rike hans. Dei store Kulturfolki
som her var so mykje Tale um, deim trudde han ikkje
stort på; dei var alle meir eller mindre skadde og mergetne
av Sedløyse, Sjølvvise og Vantru; men det norske
Folke stod ungt og friskt, med si trygge Barnetru og med
heile si Kraft; og når Gud her lagde si Signing til, som
han visselig vilde, og som han alt på so mange og
merkelege Måtar hadde vist at han vilde, so skulde me
få sjå kva han kunde gjera ut av oss, so småe som
me var. Sterkt vilde det Folke vera som kunde segja
som Josva: eg og mitt Hus, me vil tena Herren! -- 
sterkare enn alle Filistrane, sterkare enn alle Heidningar
med deira Stridshestar og Vognir vilde det vera. Det
galdt å arbeide medan det var Dag; det galdt å så
og pløgje og vatne, so Herren kunde få gjeva Vokstr;
då skulde, som Diktaren sagde, "Landet over vore Grave
blomstre som en Herrens Have". Varmt tala Pater;
Augo hans gjekk Gong på Gong fulle av Tårur, og det
bivra um den sterke Munnen. Daniel vart uppglødd;
han laut stundom tenkje på Kapellan Hirsch.

Men då Pater tok til å tala um det "personlige
Gudsforhold" og um Live i Kristus, kunde Daniel ikke
fylgje so godt med lenger. Han vart bljug som ein
Smågut, og kjende at han i Grunnen var framand her.
Og di meir Pater lagde ut um "den salige Nådestand"
og Striden mot Kjøte og Freden i Voni um det ævuge
Liv, dess meir forstod Daniel at han ikkje var umvend. -- 

 -- "Ikkje sant," slutta Pater, "dette er herlegt og sælt,
langt større og rikare enn all den Stordom og Glede og
Glans, som det verdslege Live kann gjeva? Du hev
kjent det? Du hev upplivt det?" -- Daniel totte ikkje
at han etter det han fyrr hadde sagt kunde svara anna
enn ja. "Det gled meg!" sagde Pater; "det gled meg!
Takka din Gud for dette, og takka han ikkje minst for
at han hev frelst deg i dine Ungdoms Dagar, og frelst
deg frå å koma i Lag med dei vantrue!" Dei stakars
Folk; Pater hadde so vondt av deim; dei var verst mot

SIDE: 145

seg sjølve. Utan Fred, utan Von, utan Trøyst og Hjelp
i Liv eller Daude ...

Hm, underleg nok; han hadde nyleg vori gjesta av ein
av desse Armingane, ein av dei frå Frams Klikk; rett
ein fortapt Son, som hadde freista so lengi han kunde
å mette seg med det Maske som der var å finne; å,
han jamra seg so sårt yvi den Sjæle-Sott og Hjarte-Ufred
han hadde røynt, so lengi han vandra på dei
Vegar! Men no hadde han funni heim att til Faderhuse;
og no var han so sæl. "Og tenk: han var so arm at
han knapt hadde Klæde på Kroppen; og kann De gjeta
kva han bad um? Ikkje um Pengar, ikkje um Mat, ikkje
um Klæde, nei; men um ein Bibel!" -- Daniel sat med
Augo i Golve og skjemdest som ein Hund; "det er merkelegt,"
sagde han. "Ja, det er forunderlegt," heldt Pater
fram i si djupe Glede. "Men so er det: når Gud fær
Tak på ei Sjæl, so vert alt anna verdlaust; berre Freden
med Gud, berre Orde fra honom vil Sjæli hava; og fær
ho det, so hev ho ikkje Lyst til noko på Jordi." -- "Ja,
det hev eg kjent," mulla Daniel ustødt. Pater reis upp
og stappa i Pipa. "Å ja Gud skje Lov og Takk!" sukka
han; "han veit å finne oss, han; og han veit Råd med
oss. Hå! hå! Me gjeng og innbiller oss at me er so
kloke og vise; men han lærer oss å sjå, at all vår
Visdom er Dårskap, han!"

Pater kveikte Pipa og slog inn i ein annan Tone. "De
tenkte på at De vilde hava Arbeid; var det ikkje so,
kjære Ven?" sagde han. Jau, dersom der var Råd til
det, svara Daniel, so vilde han meir enn gjerne. Pater
sette seg att.

"Hm, det er forunderlegt," sagde han med ein logn
Smil, "eg hev nettupp ein Post som kunde høve for
Dykk. Der kann De sjå! Vårherre er aldri rådlaus.
Det er ein Huslærarpost upp på Lande, i ei fager Bygd;
 -- eg trur ikkje Posten er burtfest. Vil De eg skal
høyre etter?" Daniel sagde so mange Takk. "Ja, eg
skal gjera det," svara Pater. "Eg tykkjer det er som
Vårherre sjølv hadde sendt deg ... Du er just den, eg
her kunde hava Bruk for. Høyr, du kjenner Student

SIDE: 146

Bentsen?" -- "Ja; godt." -- "Det er ein merkeleg ung
Mann ... so sterk i Trui, so ærleg i sin Dom yvi seg
sjølv ... Ikkje sant?" -- Jau, det var vist so. -- "Kva
er det for andre Studentar, du kjenner?" -- Daniel tenkte
seg um; nemnde Hans Haugum. Måtte so fortelja um
Hans Haugum; og det gjorde han på den Måten at han
fortalde alt som han tenkte Pater vilde like. "Ja, det er
merkelegt," sagde Pater; "det er som Vårherre hev lagt
dette tilrettes for deg. Student Stensrud var her nyleg
og bad meg drive på ... og no kjem du. Kva var
det, du heitte?" -- "Daniel Braut." -- "Daniel Braut,
ja. Ja måtte du bli ein Daniel! Høyr no her upp om
nokre Dagar; eg trur visst, Vårherre hjelper deg." Han
slo Daniel på Aksli og lo: "du er ein ægte Bondegut,
Far! so still og trufast ... ein sann Israelit, som der
ikkje er Svik i. Eg er so glad i slike Gutar; eg er sjølv
ein Bonde i Grunnen; og Bonden, ser du, Bonden, det
er Mergen ... "Hvad Bondens Bund kan bære, skjønt
sjelden der blev såd, det er vor Folkeære og har vor
Fremtid spåd!" segjer Diktaren. -- Ja, lat oss takke Gud
for det. -- Var det noko anna eg kunde hjelpe deg med?
 -- Daniel raudna og drog på det; "Ja -- ; det kunde
ikkje ..." "Tala fritt!" sagde Pater. "Lat meg vera
som ein Far for deg; ver ikkje rædd. Det er ikkje noko
sælare enn å vera -- liksom -- Hand for Guds hjelpande
Vilje. De treng Pengar?" -- Å, det var ...
nok ikkje fritt. Pater smilte. "Nett i Dag var her ein
Mann og gav meg tie Dalar, som han bad meg gjeva til
ein trengjande Student ... ja, er det ikkje forunderlegt,
korleis Han styrer alt?"

Daniel var berga.

"Ja Herren vere med deg, då, kjære Braut!" sagde
Pater til Velfar og tok han i Handi. "Han er nær deim,
som held seg nær til honom. Kom upp att um nokre
Dagar, so skal me sjå, um han ikkje hev havt ei Meining
med, at han sende deg herupp. Vårherre vere med
deg. Farvel, kjære Ven!"

Daniel gjekk. Ein ny Gjest sat i Stogo og venta,
"Goddag, Goddag, kjære Ven!" sagde Pater hjartelegt;

SIDE: 147

"Farvel, kjære Braut!" ropa han likso hjartelegt; og Døri
lét seg att etter Daniel. -- 

 -- Eit Par Dagar etter fekk han Brev frå Jens Rud
um, at i Morgo Ettermiddag Kl.5 skulde det vera Møte
i Kafé Nasjonal til Avtale um "Teatersaki".

"Visvas!" sagde Daniel og lagde Breve burt. Han
vilde ikkje vera med på slikt no. Han kjende på seg,
at Pater ikkje vilde like det; dessutan hadde han anna
å tenkje på no enn Teatergreidur.

Dagen etter råka han Jens Rud på Gata. "Nå,"
sagde Jens, "De kjem vel?" -- Ja ... Daniel visste
ikkje; det var ikkje so godt for han ... "Billet skaffar
eg," sagde Jens Rud lågt. -- Ja ... men ... han
skulde ein annan Stad av i Kveld. "Å, Snakk; ålvorlege
Ting til i Morgo!" lo Jens. "I Kveld ventar Fedralande
at kvar Mann gjer si Plikt!" -- Ja ja, Daniel fekk
tenkje på det. "I Kveld Kl. 5! Kafé Nasjonal!" sagde
Jens og strauk.

I Grunnen var dette her noko Filledom, tenkte Daniel.
Men det kunde vera Moro å vera med på slikt for ein
Gong Skuld og. Og han var ikkje umvend; so for den
Skuld ... Dessutan hadde han på ein Måte lova ...
Men det var denne Pater. Ein so god Mann vilde han
naudleg gjera imot.

I Tvil og Tvihug gjekk han heim, og i Tvil og Tvihug
dreiv han Tidi, til Klokka var 5, og kunde ikkje
koma til nokor Avgjerd. So gjekk han ut. Ein kunde
alltid drive burt-etter Gata og sjå, tenkte han; og so
kunde ein taka ei Avgjerd etterkvart. Det var Meiningi
hans å ikkje vera med. Men det kunde ikkje skilja um
ein tenkte noko meir yvi det. So gjekk han burt-etter
Gata og tenkte; tenkte uppatt dei same Tankane som
han hadde tenkt fyrr. Sistpå stod han utanfor Kafé
Nasjonal og var like nære. Tok seg eit Slag nedyvi
Gata og upp att; vilde tenkje betre yvi; Tankane vart
dei same, men Hugen vaks.

Flokk etter Flokk såg han koma og gå inn; dei
kom luskande som samansvorne. Det skulde vera Moro
å vera med! Byen låg så roleg og trygg som inkje

SIDE: 148

var; dei gode Borgarar drøymde um ingin Ting; men der
inne i den vesle Kjellaren, inne i eit løynlegt, avstengt,
Rom, sat det unge Norig og gjorde Revolusjon ... det
skulde vera Moro å vera med! Tankane tagna ein
for ein; Hugen vaks; at ikkje Jens Rud kunde koma og
taka han med seg!

Klokka var eit Korter yvi 5. Vilde ein vera med, fekk
ein skunde seg. Han hadde i Grunnen lova det ... og
i Grunnen var det ei god Sak ... lat gå. Han kasta
seg fram mot Troppi, døyvde alle Tankar og steig på.
Inne i Kaffistogo råka han Jens. "Nå, endeleg. Inn
der!" sa Jens; Daniel gjekk. "Jacta est alea," tenkte han.

Men då han ein Time etter kom ut att, hadde han
lova med Hand og Munn, at han vilde vera med i Kveld
og pipe i Teatre av all si Magt, so snart han frå Parkette
høyrde Rope: "ned med Direktøren!" og at han
ikkje vilde lata seg skræme av nokon Ting, men berre
halde fast på Pipa si og blåse. Og no visste han, at
Saki var god. Fram hadde med sin eldfulde Logik vist,
at Nasjonalteatre var drivi på ein uforsvarleg Måte, so
ingin Nordmann kunde finne seg i å sjå det i Hendane
på den Klikken som no styrde; og Daniel hadde merkt
seg fleire av Frams Grunnar, so han kunde hava noko
å verja seg med, um Pater skulde få Njosn um Saki.

Pipe fekk han av Jens Rud. Dei fleste var ute og
kaupte seg Pipur etter Møte. Men andre hjelpte seg som
dei kunde med Portlyklar, Barnetrompetar og anna slikt
som kunde låte. Etter Ståke skulde dei møtast i Kaffikjellaren
att og hava ein litin Seksa.

Daniel skulde sitja i ein Bolk i tridje Rad og hava
med seg Sven Dufva og ein Monsen, "Don Pedro", som
Aslak Fjordan kalla han. Stormengdi av Piparane skulde
sitja i andre Rad; elles var dei spreidde yvi heile Teatre.
Det vilde bli ein "fyrste Rangs Konsert", so sant alle
gjorde sin Skyldnad, sagde Jens Rud.

 -- Med bleike Vangar og bankande Hjarta sat Daniel
på Plassen sin i tridje Rad og venta på det som koma
skulde. Attum seg hadde han ein stor Slamp av ein Fyr,

Jacta est alea; Terningen er kasta.

SIDE: 149

ein Slagtar eller noko slikt, som han lika berre so måteleg;
men verre var det, at burt-i ein annan Bolk sat det
ein Konstabel; vilde han blande seg i Leiken tru? Daniel
spurde Sidemannen sin, Monsen, um dette. Monsen
drog på Geipen. "Han har ikke noget med at hindre
den fri Meningsytring," grein han i Fjordamåls-sekstar.

Orkestre tok til å spéla; Daniel høyrde ikkje på det.
Med Hjarteverk gådde han, at det var komi endå ein
Konstabel inn på tridje Rad. Han kunde ikkje anna enn
gjera Monsen kjend med dette. Monsen vreid på sin
fiskekalde Munn og sagde i grettne, snøgge Septimar:
"Hva Fa'n gjør dæ da?"

Daniel vart skamfull. Den Monsen måtte vera ein
modig Mann.

Det var som Lufti i Teatre var ladd med Nervøsitet.
Ei uroleg Kviskring gjekk frametter Benkine som Vindpust
i visne Blad; og kor Daniel vende seg såg han
bleike, ventande Åsyn. Stykke hasta yver Tìle som i
Feber; Spelarane forsnakka seg alt i eitt og gjorde Mistak
på Mistak. Ender og då gjekk det som elektriske Slag
gjenom Radine; det skråva i Silke og stive Kragar, og
Chignonane snudde seg att og fram som Vindfløyar -- :
kom det no? -- Men dei unge Løytnantane sat og gjorde
seg morske og såg seg ikring med kannibalske Augo som
sagde, at vart det noko av, so skulde nok dei halde Styr
på Herke!

Men Akt etter Akt gjekk, og alt var rolegt. Folk tok
til å tru at dei var haldne for Narr. Og mang ein
Løytnant som fyrr hadde vori morsk som ein Mars, lava
no med Øyro: skulde han ikkje få Tilføre til å vise seg
Riddarsmann for sine unge Damur? Andre såg seg
spottande ikring; det vert ikkje noko; det visste me!

Men dei gamle Herrane var glade. Inkje Ståk; me
fekk vera i Fred; Uppstyrmakarane hadde vori for veike.
Kristiania var trufast. Mistenkjelegt var det alltid, at der
i andre Rad var mest berre Studentar; men ... dei gode
måtte vera i Fleirtal.

Det leid til Slutten på femte Akt. Uroi tok til å
vakne att; kannhende var det no det galdt. Med ein

SIDE: 150

Gong vart det varslande stillt yvi heile Teatre. Daniel
fekk Hjartebanking; stirde ned: -- ein ung Mann i Parkette
hadde reist seg; det var Føraren.

Den siste Replikken var sagd; Duken tok til å glide.
Då lyfte Føraren Handi, og med gnellt Mål ropa han:
"Ned med Direktøren!"

Det gjekk ein Sukk gjenom Salen, ei Stynjing ... og
so braut det laust. Ein Storm av Pipur, eggjande, ylande;
feire og fleire, frå Parterre, frå andre Rad, frå tridje;
kvasse Fløytetonar frå Portlyklane kom med, og Barnetrompetar
i sangrande Gråt; men so med ein Gong eit
Brak, ein Foss av Handklapp, Tramping, Hyssing, Skrål;
Teatre stod i Gov; det var som Hav i Sjøgang. Men
Pipune, kvasse og tirlande, skar seg Veg gjenom Brot og
Brak, kvesste på, og kvesste på, kvein, kvisla, kom
ylande frå alle Kantar som ei Åsgårdsreid, som Storm
gjenom ein Skips-rigg. Alt var i Uro; alle Mann uppe;
Lufti full av klappande Hendar; her og der Hopar av
Mennar i vill Trætting, raude i Kamben, fiktande med
Armane, Mennar skrikande av opne Gap Ord, som ingin
kunde høyre, Ord som døydde i Ståke og vart til Vind,
til tom, rasande Pantomime -- : "ut med Pakket! ut med
Pakket!" -- og so Løytnantar som stod og sagde "Fanden
tordne mej" og vilde slå til og ikkje torde. Men
uppe i Radine hekk det i Krans Andlit ved Andlit utyvi
Kantane; dei glodde og lo, glodde og undrast, glodde og
banna, glodde og peip.

Daniel hadde fengi Pipa si upp or Vestelomma, og no
skulde han til; men han var uroleg. Til å vinne Mod
glytte han på Kammeratane sine; -- Peder Monsen sat
med Armane i Kross og såg ut som han aldri hadde
tenkt på å pipe; men Sven Dufva peip so Kjakane hans
stod som ein Smidjubelg. Kven skulde ein fylgje? Guten
vart heilt fortryllt. Men nede i Parkette såg han Jens
Rud, som stod og peip og glodde uppetter Radine ...
han fekk Pipa til Munnen so fort han kunde og blés;
men kunde ikkje høyre noko; blés sterkare, men kunde
endå ikkje høyre ... Då kjende han ein Neve i den
eine Aksli. Han skvatt so han beit seg i Tunga; torde

SIDE: 151

knapt sjå seg um. "Å ska dettane derre vera for no'?"
skreik Slagtarmåle inn i Øyra på han, og ein vond Ølgufs
kom strøymande; Daniel svara noko, men høyrde det
ikkje sjølv. "Vaff'no?" ylte Slagtaren, og skreik so han
vart blå; Daniel lika seg ikkje; best å sjå seg fyri.
Og so lagde Slagtaren Munnen til Øyra hans og skreik
som det galdt Live -- : "håller itte Di Demses forbannede
Snut, så Fa'n ita mej roper itte jæ på Kongstabeln!"
 -- Daniel vilde vride seg ut av Neveklemba hans;
men han sat som i eit Skruvested. "Stikk Pipa Demses
i Sekken, Far!" skreik Slagtaren; det lukta Øl både av
Fyren og av Ordi hans. Kva skulde ein gjera? Det var
ikkje godt å vite, kva ein full Slagtar kunde finne på;
og Konstabelen vilde han ikkje hava noko med ... Daniel
stakk Pipa i Sekken.

Don Pedro de Monsen sat roleg som fyrr og glodde ned
i Parkette; ein Kaldflir låg ikring Munnen hans. Men
Sven Dufva, som nok og hadde ei Klo i Aksli si no, han
sat ihopkropin som ein Tull med Ryggen uppskotin og
Ålbogane til Vern på båe Sidur, og peip so trufast og
ålvorsamt som det galdt Live. Daniel tenkte med seg,
at både Sven Dufva og Peder Monsen hadde stelt seg
betre enn han, kvar på sin Måte; leid seg var han.

Eit tungt, kvævt Dunder høyrdest, langt burte eller
djupt nede; Daniel visste ikkje, kva det var, og dei som
peip høyrde det ikkje; det var Gongongen som gjekk.
So rykte Politie fram: det hadde vorti mannsterkt no ned-i
Salen. Den eine Piparen etter den andre vart tekin i
Nakken og sett på Dør; heile andre Rad vart rudd; so
tok dei til å sløkkje Gasen. I tridje Rad var det berre
ein som kom i Politikløar: denne eine var Sven Dufva.

Men Sven gav seg ikkje for Politie heller. Han klora
seg fast til Bolkekanten med den eine Handi og heldt
Pipa med den andre og blés på; Konstabelen måtte
brùka heile si Magt til å få han laus. Og so laut Sven
Dufva fylgje Konstabelen på Rådstogo. -- 

 -- Dei samla seg etter Avtale i Kafé Nasjonal, -- den
Flokken som stod under Ruds Styring. Men dei var færre
no. Dei fremste i Flokken var i Ulag; der hadde vori

SIDE: 152

so mange Svikarar, sagde dei. Hadde alle gjort sin Skyldnad,
so skulde det vorti ein annan Dans. Denne for. [sic]
dømelege norske Ræddhug! Dette usætande, dette upålitelege
ved oss! Alltid skulde det gå so midt i Lag;
aldri kunde ein halde ihop og vinne stort. Me skulde
berre sjå, kva "Den gode Borger" sagde i Morgo -- :
"en Del unge Mennesker og Skoleelever ... en Del
Barnetrompeter ... Politiet ordnet det hele i en Fart."

Daniel hadde vori i stor Tvil, um han skulde møte upp
på Kaffikjellaren. Han hadde ikkje noko godt Samvit.
Og dessutan ... det, han hadde lova Vårherre ... Men
endeleg gjekk han. Han vilde forsvara seg, um nokon
skulde koma med Snakk, tenkte han; og so var han ikkje
umvend ...

"Nå!" ropa Jens Rud fornøgd, då han såg Daniel;
"der hev me då endeleg ein sann Israelit, som der ikkje
er Svik i! Lagde De Merke til honom, Karar? Han sat
uppe i tridje Rad og peip som ein Devel; dei freista å
stogge han; men han berre stemde Ryggen imot, Rygg
og Ålbogar, og blés på, blés på! Hadde alle gjort sine
Ting so godt som han, so hadde det vorti anna av. Hurra
for Daniel Braut!" -- "Hurra! Hurra! Hurra!"

Daniel stod der raud som ein Hummar; visste ikkje
kva han skulde segja. Då den eine etter den andre kom
og vilde drikke med han, vreid han seg undan; hadde
ikkje fortent so stor Ros; hadde nok gjort sitt beste, men
... "Å vis-vas!" sagde dei. " Å, lad ingin falsk Beskedenhet
råde i en Stund som denne!" Og so kom
ikkje Daniel til å forklåre Samanhenge. Han drakk;
drakk med deim alle: Samvite var uheilt: men full vart han.

X.

Yvi den breide Bygdi låg Hausten og tyngde med myrk
Himil og våt Luft, og Skyine hekk nedývi Åsane som
svære, kvite Forheng.
 Cand. filos. Daniel Braut gjekk og såg på dette; og
dei sky-hulde Åsane; og Skogen som drog seg burtetter

SIDE: 153

Bakkane tett og myrk som ei Natt, minte han um hans
gamle Huldredraumar. Og han smilte i tunge Tankar.

 -- Godt at han var komin frå Byen. Det var ingin
her som skulde hava Pengar av han. Og ingin var det
her som kunde stinge han med flirande Augo, av di han
hadde gjort seg til "Mjøltråvar". Dei hadde ikkje sagt
nokon Ting, dei der inne. Men han hadde set det utanpå
deim kva dei tenkte. Var det sant, at han hadde vori
hjå Pater omnipotens og umvendt seg? Var det sant at
han sidan hadde pìpi i Teatre og drukki seg full? Eller
var det so at han ikkje hadde pìpi i Teatre -- og drukki
seg full? Men Ole Bentsen gjekk og tala um kor skrøpelege
me var, og kor snart gjort det var å falle tilbake.

Daniel hadde vori rædd Kammeratane sine. Han hadde
stengt seg inne og lesi til Eksamen, men kunde ikkje
sprenglesa som fyrr; han fekk so snart vondt i Hovude.
Og vilde han kvile, so kom dei urolege Tankane som ein
Flugusvarm. Enn um Pater fekk vita, at han ikkje var
ein "sann Israelit"! Enn um Fram og Rud fekk vita at
han hadde "umvendt seg!" Ja um Hirsch fekk vita, at
han hadde vorti Pietist! Kva vilde den gode Mannen då
segja? Og kva vilde dei segja, alle ihop. Han hadde
stelt seg so, at ingin lenger kunde tru han.

Men det verste var, at ender og då hadde han vori
nøydd til å helse på Pater. Rædd var han komin og
skamfull var han gjengin; for her, hjå Pater, var han
nøydd til å vera umvend ...

Aldri i sine Dagar hadde han havt det so vondt; ikkje
då han svalt dess meir.

Her uppe på Steinsrud var det likare. Men når det
kom til Stykke var han ikkje trýgg her heller. Tanken
på Hirsch gnog på Samvite hans, og Tanken på Pater
heldt han i æveleg Uro. Fekk Pater vita at det hadde
vori Fusk med den sanne Israeliten, so fekk Proprietæren
vita det med; og so kunde ein skýna kor det gjekk.
Likso ille vilde det vera, um Student Stensrud, Son til
Proprietæren, fekk vita meir enn han skulde. Student
Stensrud var det som hadde teki Daniel god til Huslærar;
men Student Stensrud kjende Daniel berre gjenom Pater

SIDE: 154

og Haugum; og fekk då han vita, at Braut var ein gamall
Framsmann og Pipeblåsar ...

Det galdt å fara varlegt. Det einaste som kunde berge
han, um gali skulde gå, var, um han til den Tid kunde
få Proprietæren på si Side. Det fekk han då freiste
på. Og han gjekk sin Husbond under Augo som han
best kunde.

Han var komin hit i den Tanken at han vilde sone for
si Synd mot Kapellan Hirsch gjenom sitt Lærar-Arbeid:
han vilde lære dei tvo småe Stensrud'ane å tru på
Ånd. Men då han strakst kunde forstå på Proprietæren,
at denne ikkje lika den åndfulle Metoden, gav han
Tanken upp. Syndi mot Hirsch fekk han sone sidan; det
var ikkje for honom å hava nokon Vilje no. So tok han
til å halde Skule på den Måten som han hadde lært
av Kandidat Massmann.

Dessverre var det lite Framtak i Gutane. Dei var tunge
og dauve, og han lika deim ikkje. Arbeide med deim var
som å skvette Vatn på Gås. Etterkvart gleid då Daniel
yvi i den vanlege åndlause Latinskulemåten: høyrde
Leksur og var like sæl. Men når Fru Andrine spurde
etter um Sønom sine, sagde Huslæraren, at han trudde
det var emnelege Gutar. Dei hadde ikkje rått or enno;
men dei kom seg nok. Ein kunde i Grunnen ikkje forsvara
å segja anna til ei Mor heller, tenkte han.

Fru Andrine var andre Kona til Proprietæren; fyrr hadde
ho vori Hushalder hjå gamle Provsten. Ho laga god Mat
og styrde Huset godt; meir kunde ho ikkje, og meir kravde
ingin av henne. Den som hadde vori uppvaksin i eit slikt
Hus! tenkte Daniel tidt; ein kunde ha vori anna til Kar
då. Og um gamle Ole Johannes Sørbraut hadde vori so
mykje til Mann som Proprietær Stensrud, -- enn alt det
vonde ein kunde ha sloppi, og alt det gode ein kunde ha
havt! Men ein fekk tru, at Vårherre hadde ei Meining
med alt. Han hadde vel set, at Daniel ikkje vilde hava
godt av gode Dagar. Hadde han vori rik, so hadde han
no kannhende vori ein Ranglefant.

Proprietæren var ein Mann på 58, roleg og stød, klok
og tung. I sine unge Dagar hadde han, som han sjølv

SIDE: 155

segde, vori "eit Stykke av en Fusentast"; men Alderen
og Røysla hadde lært han å sjå meir "allsidigt" på dei
fleste Ting; og no var han 4de Supleant på Embættsmannslista.
Med den fyrste Kona si hadde han fengi
Pengar, -- "og då var det, at han vart moderat", fortalde
Jåbækianaren Lærar Borreberg; sidan "gjorde han
eit Slag til Høgre for kvart Tusund, han tente, og var no
so kvit som ein Messehagel". Han tala alltid med stor
Vyrdnad um den akademiske Daning. Utòlsam var han
ikkje. Det einaste han kravde av Folk var, at dei skulde
vera upplyste og sjølvstendige, so dei ikkje tok si Meining
på Borg korkje hjå "Folketidende" eller andre, og ikkje
lét seg drive av kvar Lærdoms Vind eller lokke av kvar
Frasemakar; men det hadde han Rett i. Um dei "folkelege"
sagde han mange Ting som Daniel vilde ha motsagt,
dersom det ikkje hadde vori for det at han no laut fara
varlegt.

Med den fyrste Kona si hadde Proprietæren havt 3 Born.
Av dei var Student Stensrud den yngste. Den næstyngste
heitte Louise og var gift med Grosserar Storr i
Kristiania; den eldste, Frøken Hanna, var heime.

Denne same Frøken Hanna gjekk for å vera 26 år.
Men Daniel trudde ho måtte væra eldre. Ho hadde vori
i Kristiania på ein Skule og var Dame; gjekk byklædd
og stellte med Finarbeid og Pianospel. Daniel var litt
brydd saman med Frøken Hanna; kva skulde ein segja til
slik ei? Av Romanane visste han at det var ein serskild
Kunst å tala med Damur: dei skulde hava sin eigin Kost,
dei; og den kunde ingin laga som ikkje var dertil uppærd.
Men etterkvart kom han i Drøs med henne likevel. Og
det på den Måten at han fekk låne Bøkar hjå henne.
Og då dei fyrst var kjende gjekk det av seg sjølv. Det
viste seg, at ho ikkje var so vanskeleg å samtala med
endå. Det ho helst vilde høyre um var Kristiania. Studenterlive
med. Daniel fortalde det han visste um dei
Ting; dikta so smått når det galdt å gjera Emne forvitnelegt,
og tagde med slikt som han ikkje trudde ein
kunde segja til ei Frøken.

Ein Gong kom han til å nemne at han kjende Hans

SIDE: 156

Haugum; sidan måtte han fleire Gonger fortelja um
honom; ho kjende 'n ho og. Han hadde vori her uppe
sùme Tidir då Mor livde, fortalde ho; Mor var komi frå
hans Bygd og hadde kjent Foreldri hans. Ein Dag då
Haugum hadde vorti nemd, sagde Hanna: "no er han
forlova; det veit De vel?" -- ho stod burt-med Glase og
såg ut. "Nei?" undrast Daniel; "når gjekk det for seg?"
Det var nyaste nytt; Hanna hadde havt Brev um det frå
Louise. "Jaso?" Daniel var ikkje stød på um han lika
Tidendi eller ei; det kom so uventande.

Sjølv var han ikkje trulova enno. Eit Par Gongir hadde
han arbeidt med eit Brev til Inga i Sùmar; men han
hadde ikkje fengi det til. Han kunde liksom ikkje finne
Ord; det vart so kaldt og tomt det han skreiv; Ulukka
var, at han so sjeldan såg henne. Og Elskhugen trong
Næring som alt Liv.

Noko serskilt og reint urimelegt hadde Daniel òg å
undrast på; det var komi upp for han i den siste Tid,
at han enno ikkje hadde gløymt Berta Maria. Ja at det
vonde som hadde hendt henne, det var hans Skuld! -- 
Ei Natt etter han var komin her upp hadde han drøymt
so vent um henne. Han totte ho sat på Fange hans,
og han heldt henne um Live. Ho lagde seg tett inn til
han og heldt han um Halsen, og låg i Armane hans so
mjuk og so varm. Og ho grét av Elskhug og Sorg; han
kjende det tårevåte Andlite inn-imot sitt; han var so
glad og sæl at han kysste henne. Men ho bad at han
ikkje måtte vera vond på henne; det galne ho hadde
gjort, det hadde ho gjort av di ho elska i Vonløyse ein,
som ho ikkje kunde få ... og ho smøygde seg tett og
varmt inn-åt han. Daniel vart hjarteleg glad; han kysste
henne ein Gong til, og vakna. Men endå kjende han
det tårevarme Andlite inn-imot sitt, og den mjuke, mjuke
Kyssen; han var varm i Armane etter henne, og trivla
ikring seg i Forundring for ho ikkje var her.

Denne Draumen hadde lìvt i han siden; og som ho
hadde vori i den hugsa han henne; drøymde Draumen
upp-att med vakne Augo og hadde ikkje Magt til å drive
han frå seg. Det kunde ikkje vara lengi med slikt

SIDE: 157

Tull; men so lengi det stod på kunde det lite nytte å
bêle til Inga; for ho vilde nok skýna um der var Ålvor
i Leiken. Dessutan, so lengi ein ikkje hadde Embættsprøva ...

 -- Då det leid ut-på Hausten var Frøken Hanna alt
so kjend med "Kandidat Braut", at ho stundom fylgde
han, når han var ute og reika. Daniel kunde ikkje anna
enn finne det staut, at ei Dame heldt Lag med han;
men det hadde vori vel so gildt, um ho hadde vori fagrare.
Frøken Hanna var, som Far sin, og Bror sin, storbygd
og i godt Hold, men bleik i Hudi; Andlite var stort,
Håre ljost, Augo rolege og late. Daniel gissa på,
at ho kunde vera 28 År; finaste Ungdomsblomen var
burte; Huldresløre, Draumen, Trolldomen, det, som ingin
kan utsegja, -- det var der ikkje; han kunde tala med
henne so mykje han vilde, men var like kald. Hadde
ikkje dette vori, so kunde han kannhende komi til å
kjenne seg heime på Steinsrud.

Eit Par Kveldar um Viko var det Whist og Toddy;
men aldri meir enn eit Glas, og aldri lenger enn til
Klokka ti. Ender og då var Lensmannen der; stundom
sjølve Presten. Morosamt var det ikkje. Og når Proprietæren
Gong etter Gong sat og lagde ut um, at det galdt
å vera "sjølvstendig", so ein ikkje lét seg drive av kvar
Lærdoms Vind eller lokke av kvar Ordmakar, -- so vart
Daniel stundom rædd at Proprietæren meinte dette på honom.

For Daniel hadde ikkje vori sjølvstendig. Han visste
det no. Han hadde havt det med å meine som dei han
mest var i Lag med; og når han hadde høyrt ei Meining
framsett med Fynd, so hadde han teki den god og gløymt
det han fyrr trudde. Meir enn ein Gong hadde han høyrt
Folk tala um, at ein skulde hava "sjølvstendige Meiningar";
men han hadde aldri rett lagt Merke til det. Han var heimangjord
med den Trui at det galdt å hava rette Meiningar; og
det kunde han ikkje koma ifrå enno. Kva nytta det å
tenkje sjølvstendigt, når ein tenkte gali? Og ein kom
snart til å tenkje gali, når ein litte på sitt eigi Vìt.
Fram og Rud og slike, dei var visst sjølvstendige nok, men

SIDE: 158

so var dei Rasjonalistar. Og kor langt vilde dei koma
med det?

Det nytta lite å vera sjølvstendig, når ein skulde døy.
Då galdt det å hava den rette Trui. Hadde ein ikkje
den, so gjekk ein til Helvite kor sjølvstendig ein var. Og
her i Verdi var det i Grunnen på same Måten: vrange
Meiningar øydelagde sin Mann.

Det måtte lata seg gjera og tenkje både sjølvstendigt
og rett; og det var det Folk meinte. Men korleis ein
skulde nå fram til det? -- Han orda ein Gong innpå
um dette for Proprietæren. Denne svara, at det galdt å
vilja det rette. Vilde ein finne det rette, so fann ein
det; men lét ein Tanken laupe sjølvstyrd og var like sæl
kor det bar av, so kunde ein snart koma på Villgras.
Dette fann Daniel rimelegt; at det var Viljen det galdt
um hadde han alltid høyrt. Men fullklårt vart det ikkje;
Tanken vilde helst gange sine eigne Vegar den; og det
var ikkje å lite på at Viljen kunde halde Leidi.

Nei; tenkje sjølvstendigt var ikkje greidt. Um ein berre
vilde taka ein slik Ting som denne Republiken ... Ja;
ein kunde tenkje upp Grunnar både for og imot. Men
dersom no Grunnane for og imot var like sterke? Eller
dersom Grunnane for var sterkare enn Grunnane imot,
og so ein ikkje vilde vera Republikanar?

Ein leitte vel då etter Motgrunnar, til dess ein fann
deim. Eller ein granska Grunnane for og fann ut, at dei
ikkje var so sterke som dei såg ut til. Kunde ein då
segja at ein hadde tenkt sjølvstendigt yvi Fristaten?

Men um det no skulde hende, at Fristaten var det rette
likevel? Der var kloke Folk som trudde det. Kloke Folk
både for og imot; og kvar hadde sine Grunnar ...

Det som det galdt um var vel, kva ein skulde gå ut
ifrå. Gjekk ein ut frå det eine, so kom ein hit, og gjekk
ein ut frå det andre, so kom ein dit; og den som ikkje
hadde noko å gå ut ifrå, han vart gangande i Ring,
som Mann i Myrkeskodd.

Som han gjekk og mynstra med dette, kom han til å
minnast nokre Fyrilesningar han hadde høyrt på Universitete
yvi Etik. I dei Fyrilesningane hadde Professoren

SIDE: 159

lagt ut um dei ymse Riksformine på ein so klår Måte,
at Daniel aldri kunde tenkjast til å få betre Grunnar i
den Saki; og dei Fyrilesningane hadde han skrivi upp.
Dessverre hadde han deim ikkje med seg; han hadde lånt
deim burt til Halvor Mosebø. Men hadde han havt deim
her, so kunde han berre lesi deim godt igjenom; so hadde
han havt so gode Meiningar med so klåre Grunnar som
nokon Mann kunde ynskje seg i den Saki. No var her
ikkje Råd med det; han visste ikkje kvar Halvor Mosebø
budde dessmeir.

At ein ikkje kunde hava det i all Ting som i Trui: at
ein hadde det rette og sanne fastsett! Ei litande politisk
Katekisme vilde vera ein umissande Ting for ungt Folk.
Som det no var stod ein mest upprådd. Skulde ein
tenkja utan Rettleiding, var ein som eit Skip utan Kort
og Kompas. Det kunde hende ein fekk ein god Tanke.
Men kor kunde ein vita um Tanken var galin eller god?

Vilde ein spyrja andre til Råds, kom ein ikkje stort
lenger. Det var likso mange Meiningar som det var Meinarar,
og kvar heldt si Meining for den einaste rette. Og
alle hadde dei Grunnar i Hopetal. Det var nok ikkje
kvar Manns Sak å finne seg til Rettes i slikt eit Babel. -- 

 -- Slikt gjekk den unge Kandidaten i Filosofi so mang
ein myrk Ettermiddag og braut Hovude sitt med; og han
lika seg ille. Men når han såg på dei høge Åsane
som stod og gjorde seg fagre og klædde seg um og um
med Skydukar og gråkvitt Tåke-Lin, eller på Skogen
som drog seg burt-etter Bakkane myrk og endelaus som
ei Sorg, då tenkte han på Huldri og på Berta Maria.
Og han kjende slik ein sugande Saknad. Å, um han
hadde eit Menneskje som forstod han, heldt av han! Å,
um han hadde ei, han kunde elske! Her gjekk han so
åleine som ein Tjuv um Natti.

Men når han kom til Kveldsborde og høyrde Proprietæren,
og stundom Lensmannen eller Presten, sitja der og
leggje ut um alle Ting, og vera so trygge i sitt, og vita
so god Greide, so sukka han med seg sjølv og tenkte:
sæle er dei gamle som hev alt uppgjort og greidt.

Lensmannen var ein gamall høg, grå Ungkar med strame

SIDE: 160

juridiske Andlitsdrag og ei Nos som ein Bløyg; Jurist var
han, og Embættsmann vilde han heite. Men Presten var
den Pastor Ring, som Daniel ein Gong hadde råka ut
for hjå Grosserar Helle. No var han komin hit; og her
hadde han eit framifrå godt Kall. Han var eldre å sjå
til no; men hyggjeleg og vyrdsleg. At Herr Braut ikkje
var Jåbæksmann var han glad med å høyre; "det vil
også i høi Grad glæde Deres gamle Velgjører, Grosserar
Helle," sagde han. Gudskjelov; Grosserar Helle var komin
seg uppatt no; han dreiv ei Forretning som alt var i god
Gang; og han vilde visst snart vera i full Velmagt. "Å
ja; Herren glemmer ikke dem, der gjøre vel." Daniel
sat og tenkte på, um han kunde vera god-for endå ein
Gong å beda Grosserar Helle um Pengehjelp; men det
fekk vera siste Utvegen i alle Tilfelle.

Det var staut å kunna vera i Lag med so gilde Folk
som desse. Den som berre hadde havt sine Sakir i Orden;
den som ikkje hadde havt noko å vera rædd! Han hadde
aldri tenkt at ein Student kunde hava det som han hadde
det no. Når Posten kom til Gards, eller når Proprietæren
kom heim frå ei Byferd, kjende han seg aldri
trygg; og då Hanna ein Dag fortalde at det skulde koma
Byfolk her upp i Joli, vart han reint uroleg. "Det kjem
upp! Du skal sjå, det kjem upp!" sagde han til seg
sjølv. Stundom gjekk han og fælte for, at han kunde få
sjå Namne sitt på Prent -- jamsides med Frams -- i
"Den gode Borger".

Men "Den gode Borger" sette ikkje Namne hans på
Prent. Daniel måtte i det heile undrast på, at Blade
ikkje var verre enn det var. Det hadde betre Grunnar
for seg au enn han hadde tenkt. Det inneheldt ymist
stygt mot dei folkelege, ja endå eit Par harske Ting mot
Kapellan Hirsch; men vilde ein vera rettvis so fekk ein
hugse på, at Blade såg alle desse Ting med sine Augo.

Stundom vart han tekin av den Tanken, at kannhende
var det "Den gode Borger" som havde Rett likevel. Det
tala so myndigt og so kunnigt, og avviste dei "folkelege"
med slik Kraft, at ein mest måtte tru på det.
Alt dette Skravle um Fridom og Folk og Ånd og Idear,

SIDE: 161

det var visst Frase? Ein fekk taki Verdi som ho var;
og det forstod då visst "Borgeren" betre enn Idealistane.

Men so kunde han råke Lærar Borreberg ein Dag;
eller han kom til å hugse sine gamle Venir og Lærarar,
Hirsch, Bliland, Haugum, Jens Rud; og då såg han at
"Borgaren" hadde Urett. Noko Urett då visst. Dei
andre hadde kanskje ikkje heller fullt ut Rett ... å,
den som kunde finne Millomvegen!

Det måtte vera noko som låg midt imillom her. Dei
gjekk for vidt på båe Sidur; ein måtte kunna forlike
desse Motsetningane. Og han mintest det han hadde
høyrt av Professoren um å "mediere", semja motstridande
Ting i "en høiere Enhed"; gjekk og bala med det ofte.
Han vilde gå ut frå dei Grunntankane han hadde frå
Hirsch; so vilde han taka med so mykje han kunde frå
"Den gode Borger"; so måtte han ikkje koma i Strid
med Pater heller; han fekk sjå å koma so godt til Lags
som han kunde med Fram og Jens Rud au; for det vilde
ikkje vera greidt å bite i Kjeppen med deim heller, um
det skulde koma til eit Ordskifte. Men di meir Daniel
stræva med alle desse "Motsetningane", di meir hovudgalin
vart han.

Den som kunde ha vori modig! Det beste vilde vera
å taka upp sine Meininger frå fyrr; vera "folkeleg"
som i gamle Dagar, og forsvara sine Meiningar med Nebb
og Klo, både mot Proprietæren og mot dei andre. Men
slikt var ikkje tenkjande på no. Han var ikkje sin eigin
Mann; andre hadde Magti yvi hans Liv og hans Lagnad; vilde
ikkje dei hjelpe han fram, so stod han der. Sistpå såg
han ikkje meir enn ein Utveg. Han fekk tru på sine
gamle Meiningar so fast han kunde, men tegja med deim
til dess han kom vel herifrå. Det kunde aldri bera til
å gå her og vera 24 Års Kar og Kandidat i Filosofien
og ikkje vita kva ein meinte! -- 

 -- Ein Ting kunde han gjera som vilde hjelpe'n til
å kjenne seg meir vaksin, og det gjorde han: han lét
Skjegge gro. Det meinte han kunde hjelpe ikkje so lite;
og so slapp han au det Brye å raka seg.

SIDE: 162

XI.

Store Jolaften kom Student Stensrud frå Byen med
sine Framandfolk; Grosserar Storr og Louise fylgde.

Det var mykje og fagert Folk. Sjølve Grosseraren, som
Daniel hadde tenkt måtte vera ein fæl Guanokrat, var
ein litin snøgg, stillfarande Mann, mager og nervøs med
småe, sjøgrøne Augo; Fru Louise var i godt Hold liksom
Syster si, men fagrare. So var det Studentane: den
digre, koselege Bang Block; Ekstraskrivaren Becker, raudhærd
og lang; Kopist Petersen, høg, blid med blank Skolt
og Brillur; Cand. filos. Viborg, ung og ålvorsam, fager
som ei Møy, og Medisinaren Knutzon med sin store Adelsnase,
sin fylluge mjuke Munn og sine muskne, gråe
Augo. Det var fine Fiffen alt; det lyste av kvite Kragar
og Smil og blenkte av Lorgnettar og snøgge Augo. Daniel
gjekk og krulla på sitt unge Kinnskjegg og tenkte med
seg sjølv, at i dette Lage såg Proprietæren og Son hans
ut som Bøndar.

Han var ikkje lenger rædd. Um Karar som desse
visste noko, so hadde dei Folkeskikk og tagde. Og frå
Pater hadde Student Stensrud ei Helsing som gjorde Daniel
samvitstrygg og glad. Hadde Pater ikke høyrt noko no,
so fekk han ikkje høyre noko heller.

Dei kunde ikkje gå til Bords fyrr Lensmannen kom.
Men det vilde vera Synd å segja at her var langsamt.
Samrøda hadde kveikt i med ein Gong, og brann som
Eld i feit Furuved. Kva dei tala um var ikkje so beint
å segja; det var ikkje um store Spursmål. Men det
merkelege var, at Samrøda var åndfull like godt. Den
eine Småvitsen kom sprutande etter den andre som
Gneistar av Stål; Ordleikar og Hermestev flaug som
Rakettar; det var ein lysande Leik med inginting, eit
Eldverk av Ord og lette Tankar.

Daniel tok til å grùna, der han gjekk og sveiv. Det
han her høyrde og såg, var det som han alltid hadde
drøymt um og lengta etter: Herremanns-lage, den fine

SIDE: 163

Svingen. "Fram" og dei der inne gjorde Narr av det
som fint var og kalla det Sprik og Spjåk og tomt Fjas,
og Aslak Fjordan kunde storlæ, når han såg ein "Fjongfole"
av rette Slage; men det kunde ikkje Daniel lenger
forstå. Den fine Svingen var Adelsmerke. Latin kunde
kvar Mann lære, og Ånds- og Hjartedaning kunde ein
alltid få; men det som det galdt um, det som tilslutt
skilde millom Folk og Fant, det var dette her, som Aslak
Fjordan lo åt, men som "Borgeren" kalla den formelle
Daning.

Gutar som desse var dei sanne Studentar. Dei hadde
sin Eksamen på regelrett Vis; dei hadde den Upplæring
som ein Student skulde hava; dei var comme il faut i det
eine som i det andre. Og slike Studentar kunde lìva ideelt.
Dei drakk seg ikkje fulle når dei vilde vera glade, og
vart ikkje ville når dei var lystige; og kor fritt dei skjemta,
dei braut aldri på den fine Folkeskikken. Dei hadde Ånd
og Vìt og fin Form; alt det dei gjorde var fagert og svingfullt;
men Bondestudentane var Bønder kvar ein gjorde
av deim. Han tenkte med Uhug på det Studenterlive
han sjølv hadde livt. Dette tunge Ståke med Strid og
Politik og Øl og dåleg Toddy, det kunde vera for det
det var, men ideelt var det ikkje, og Studenterliv var det
ikkje heller.

Grosserar Storr sat i Sofaen og småprata med Frøken
Hanna; Herrane Knutzon og Viborg hadde gjevi seg i
Drøs med Fru Storr. Ikkje i Drøs, men i Konversasjon;
og det var forunderlegt so fint som dei kunde te seg.
Daniel gådde etter alt, so han kunde lære; og han gjorde
upp med seg sjølv, at når han kom til Byen att, vilde
han gå på Danseskule.

Dei andre heldt Lag med Proprietæren. Bang Block
sat og var morosam, Becker var løgleg og kvass; Petersen
kunde og vera løgleg; men han lo åt sine Skjemtord
sjølv; og ender og då kunde han sjå tåpin ut med sin
blanke Skolt og Brilleaugo og den breide Fliren. Men
når Proprietæren kom halande med sine Setningar, var
det som når ein Plog-Gamp vilde danse millom Cirkushestar.
Keivelegt og svìplaust kom det, so dei andre laut

SIDE: 164

liksom hjelpe 'n med å få noko ut av det; og då kunde
det glimte i Augnekrokane deira som lette Skimt av Lått
eller Spott; og endå i Ordi tottest Danial stundom kjenne
at det sat Oddar løynde eller låg Baktankar. Det var
Gutar, som kunde snu seg!

Lensmannen kom, og dei skulde til bords. Som dei
gjekk å masa med dette kom Daniel til å høyre nokre
Ord, som fall millom Knutzon og Viborg um Fru Storr.
"Hva synes du om henne?" sagde Herr Viborg. "For
meget Fedevarer," svara Herr Knutzon. Daniel kvakk,
men tenkte han måtte ha mishøyrt seg. Etterpå såg
han Viborg kviskre noko til Knutzon med ein Smil ...
han forstod ikkje den Smilen. Men sidan kunde han ikkje
so godt like Herr Viborgs gjentefagre Andlit.

Ved Borde gjekk Samrøda med jamt aukande Liv. Bang
Block, Fru Storr og Lensmannen tok til med eit Ordskifte
um Namne "Ribbensbærstek"; Becker, som hadde vori
utanlands, fortalde um den Kunsten å "skjera fyri", ein
Kunst som me ikkje kunde her hjå oss; so kom dei i
Ordkast um den rette Tidi til å halde Middag. Grosserar
Storr vilde me skulde taka upp den engelske og franske
Skikken med Middag Klokka 6; dei andre, og iser Fru
Stensrud, forsvara den norske Middagstidi. Men Storr
heldt på sitt. Fekk ein Middag Klokka 2 -- 3, so var
Resten av Dagen øydelagd; Middag skulde ein hava når
ein var ferdig med sitt Dagverk. I Arbeidstidi, Klokka
12 -- 1, skulde ein taka seg ein Lunch; ikkje det Grand
meir. Men heldt ein Middag Klokka 2 -- 3 um Dagen,
so skulde ein ikkje hava Lunch! Dette at dei tok til
med Lunch her hjå oss med vår Middagstid, det var
... det var Barbari. Me tok upp Skikkar frå Utlande,
men tok dei upp rått, umelta, utan Tanke eller Samanheng;
Lunch i eit Land, som heldt Middag Klokka 2,
når Lunchen hadde sin Grunn og Rett i at Middagstidi
var Klokka 6, skulde nokon høyre slikt? Det var som
når Villmannen stasa seg til med Flosshatt, men gjekk
... skinklædd elles, og so trudde at han hadde gjort eit
Framstìg i Kultur. Det gjekk ikkje lett for Storr å få
segja det han vilde; han trivla etter Ord og stræva med

SIDE: 165

Tanken; men sagt si Meining fekk han. Domane hans
fall stride; heile Matstelle vårt var Slarvestell og nasjonal
Uppøyding; då lyfte Proprietæren Glase sitt og bad Gjestina
velkomne til Bords.

Andre Ting kom upp. Bang Block fortalde på sin
morosame Måte um Jolegrisen, som våre gjæve Fedrar
steikte heil og åt med Tolekniven og drakk Porsøl til;
og når dei var mette, kasta dei Beini i Hovude på kvarandre.
Og kom dei rett i Godlag, so bar det ihop med
Øksir og Sverd; det var "mye til Julemoro". Petersen
fortalde Jolesegnir som han sjølv lo åt; Proprietæren
priste Upplysningi; Student Stensrud fortalde um Folketruir:
uppi Fjellbygdine trudde dei på underjordiske Soldatar
som hjelpte Nordmennane når det var Krig; det
var dei som gjorde at Svenskane alltid skaut for høgt;
dei gjekk usynlege fram imot dei svenske Soldatane og
lyfte Byrsepipune deira upp når dei skulde skjote; Daniel
totte Segni var fager. Men Storr sagde at han aldri hadde
høyrt noko so norskt: liggje på Latsida og lite på Trollhjelp.
Lensmannen vilde likne denne Segni ihop med den
gamle um Holger Danske; og det var vel ikkje fritt for
at Danskarne for nokre År sidan enno so smått hadde
trutt på den Segni. "Hi-hi; ja kor var Holger Danske
i 1864?" lo Petersen. "Han var vel klok og heldt seg
heime liksom me," svara Becker. Kremting kring Borde;
so eit stutt Ordskifte, som slutta med at me var der me
skulde vera i 1864. Daniel undrast; var det fint å meine
so no?

Dei livde godt der dei sat; Godlage vaks. "Apropo!"
sagde Proprietæren, "kor hev gamle Jokum det i desse
Dagar?" Å, Jokum hadde det bra. "Je traff ham for
no'en Dage siden," sagde Becker; "Far å je var ute en
Tur med Jåbæk ..." "Med Jåbæk!" skreik Petersen,
"med Jåbæk!" ropa Fru Storr, "med Jåbæk!" ropa heile
Borde; "ja," svara Becker rolegt, "med Fars Hest." Stor
Lått; Fru Storr skreik "Uh"; Knutzon dømde at gamle
Byråsjef Becker var en quick patron; Viborg trudde at
Jåbæk burde få vita at han no stod på Stall hjå ein
Byråsjef; "ja, det burde han, Jåbæk plage meg!" lo

SIDE: 166

Herr Petersen, som og kunde vera løgleg. Fru Storr
hadde vondt av Hesten, Stakkar; han fekk visst mang ein
ufortent Piskesmekk for Skuld det Namne, var ho rædd.
Men det trudde ikkje Becker. Hesten fekk nok høyre eit
og anna politiskt Foredrag; eitkvart Fantorde med so ender
og då; men ... Jau; ein Gong hadde han fengi ei god
Rundjuling for Namne sitt likevel. Løytnant Schmell hadde
vori med på ein Tur; so fekk han høyre at Hesten hadde
dette Namne; dermed treiv han Svìpo og Taumane og
reiste seg i Sleden: "nå, så ska du da Fa'n tordne
mej -- !" skreik han; og so fekk Hesten Juling so han
berre stod på Bakføtane og dansa; dei måtte stogge
Løytnanten med Magt. Men kunde ikkje anna enn læ,
naturlegvis. Nei ha-ha-ha, naturlegvis! Men Block, som
var en Hesteven, sagde at det var Synd å gjeva ein Hest
eit slikt Namn; for ein Hest var då eit Dyr, som ein
heldt av; og fekk han ein Hest nokon Gong, so vilde
han kalle han upp etter ein av sine Venir; Ordstriden
døydest av i Lått; gamle Jokum vart gløymd.

Dette lagde Daniel Merke til; og han spurde Hanna,
som han hadde til Borddame, kva den Jokum var for ein
Kar. Å, det var ein gamall Kaptein, sagde Hanna;
Jokum-Namnet hadde han fengi av di han var so rar. -- 
Var han rar? -- Ja, han fann på so mange Ting, og
gjorde so mykje gali; og so fekk "Bondevennen" og dei
Folk so mykje å snakke um. Sistpå gjorde han nok
Skandale på ei Vis -- men det visste ikkje Hanna Greide
på -- ; og so fekk han Sverdordenen. "Sverdordenen?
når han hadde gjort Skandale?" -- Ja, for at han skulde
gå sin Veg. -- "Å, so. Gjekk han sin Veg då?" -- 
Nei, då han hadde fengi Orden, so måtte det vera for di
han var ein god Officer, meinte'n; og då vilde han ikkje
gå. -- "Nå?" -- Ja, tilslutt måtte dei gjeva han Olavsordenen.
 -- Ha-ha; men vilde han gå då? -- Ja; det
hadde han lòti lova. "Det må vera ein snål Kar," lo
Daniel. Men han undrast på denne Sogo; kunde slikt
vera sant?

Rundt Borde gjekk Prate som Rokkedur. Gleda og
Godlage vaks; det skulde ikkje stort til fyrr Låtten rulla.

SIDE: 167

Daniel kom i Drøselag han med; rødde med Frøken Stensrup
um både mangt og mykje. Kva han rødde um visste
han knapt sjølv; berre eitt sat han og tenkte på: at når
han rett såg seg til, so var Frøken Stensrud fager. -- 

 -- Dei gjekk frå Borde og takka for Mat; der var
Lått og Liv og mykje Gaman. Alt gjekk fritt; men
endå var alt fint. Og Daniel kjende med veksande Mod,
at han greidde seg i Lage. Han høyrde med. Frons
urbana skulde han trass i alt vinne.

Attum seg høyrde han ein segja: "d'er bra Kar,
Proprietæren." "God Vert!" vart det svara. Daniel såg
seg ikring; det var Knutzon som stod og rødde med Viborg.
"Han kunde alltid ha no'e mer her," smilte Knutzon
og peika upp-mot Panna si; "men enfin; når man
har Grunker ..." -- Fridom med alle strenge Formir;
so må det vera! tenkte Daniel. I det same kom Proprietæren
svingande vinraud og glad: "lidt Déssert, mine
Damer og Herrer?" Nåh; Proprietæren nådde ikkje upp.
Men Borni hans ...

Ved Ettermaten var Samrøda meir ihuga, meir ålvorsam;
dei tala um "Befordringsvæsen". Og her fekk Daniel
høyre det han ikkje hadde tenkt: at fine Folk òg
kunde rive ned på dei magthavande. Det vart fortalt
Ting um desse som Daniel mest fann utrulege; og det var
forunderlegt, at ikkje "Bondevennen" hadde dregi fram
slikt. Men Lensmannen og Proprietæren forsvara Magti,
og der vart ein heil Ordstrid; Grosseraren sat og tagde
og halvsmilte. Becker sagde, at når ein såg på dette
"Befordringsvæsen", so kunde ein Skam mang ein Gong
få Hug til å slå seg til Opposisjonen; for ein Opposisjonsmann,
ein Sakførar eller slikt, vann seg jamt snarare
fram enn ein Departementsmann. "Ja, he-he-he!" lo Herr
Petersen, "når ikke de oppositionelle var slike Bakbæst
som de er!" No laut Proprietæren og læ so smått;
men Knutzon snudde seg brådt til Daniel og sagde:
"ja Di er vel ikke opposisjonel, Huslærer?" -- "Ne-nei,"
stota Daniel og raudna.

Etter Middagen gav Fru Storr Musik. Det var stor
Musik; Daniel forstod ikkje det Grand, men klappa når

SIDE: 168

dei hine klappa. Alle såg dei gode og fornøgde ut der
dei sat og røykte og kvilte og melta Maten, mette og late
som Gudar. Men Lensmannen og Endre Storr sat i Sofaen
og småprata, venteleg um Musik.

 -- Ja; soleis kunde ein hava det, når ein var rik.
God Mat og Drykk; Fred og Ro og godt Lag; Venir og
Vyrdnad og alt som vel var. Og det um ein so ikkje
hadde meir Vit enn ein turvte. Tru det var sant at
Proprietæren ikkje var noko fløgd? Han såg ut til ymist.
Men kva gjorde det, når han var rik?

Den som trong Hjelp av Folk, han måtte vera vìtug,
og han måtte vera god. Og snild. Som eit ròti Egg
måtte han gå Folk under Augo; han måtte vita å
bøygje sin Rygg um det so var for ein Grindstolpe. Men
den rike var fri Mann. Han var like gild og gjæv um
han so var ein Tosk; ja um han var ein Svinepels, kunde
han klara seg; ingin hadde noko å segja til honom. Han
turvte ikkje vera umvend heller. Student Stensrud var
ikkje umvend, og var like gode Venir med Pater for det ...

Toddyen var sett inn på eit lite Bord i Siderome.
Spele slutta; Herrane fekk vera so gode å gå inn og
laga seg ein Tår.

 -- "Ja-ha; ja visst; den fjerde i Rækken, ja," høyrdest
Endre Stor kvessa i, "jo-o det skal ... det skal ...
bli længe det! Nu tar Utlanne til å sælle sine gamle
Træskuter og bygger Jernskibe, og vi går her hjemme
og sætter vore Penger i de Træskibe, som Utlanne skiller
sej av mæ; ja; og når så ... når så Jern og Damp
har seiret på hele Linjen, ja, så sitter vi her mæ vore
gamle Træskuter, vi, den fjerde i Rækken av de søfarende
Nasjoner!" Daniel sat og gapte.

"Vers'god; la oss få oss et Glas," sagde Proprietæren
sonande, og dei gjekk inn. Men på sjølve Vegen trætta
dei. Lensmannen stræva med å forsvara den nasjonale
Æra og Treskipi; og som dei stod der inne og laga Toddyen
sin spurde han, um Herr Storr då for Ålvor kunde
tru, at me kunde koma etter med å byggje Jarnskip.
"Koma etter?" sagde Endre Storr; "skulde me koma etter

SIDE: 169

med nokon Ting? Det einaste me hev lært av Utlande,
det er å ... å gjera Konkurs!"

Det vart Lått av dette; og dei lo trygt; dei visste at
Storr hadde sine eigne Meiningar. Men Storr var komin
i Stridslag no; og då dei hadde sett seg att, hogg han i
på nytt.

"Ja, ja; det er lett å læ," sagde han; "det er ...
ja. Kor i Guds Namn skal det gå med eit Land, der
ingin vil arbeide?" -- "Overdrivelse," sagde Lensmannen.
"Vil me ikkje arbeide?" smilte Proprietæren. "Nei, me
vil ikkje," svara Grosseraren. "Me vil ... me vil ...
ha det godt! ha det maklegt ... vera store Herrar på
Kredit! Det vil me! Er det ein Mann som hev tent seg
ihop nokre Tusund, so legg han seg til og ... og ét dei
upp; og dersom han ikkje ét dei upp, so hev han ein
Son, som ét dei upp; ein, tvo, tri! det, som skulde vera
Grunnlage for ein Kapital, for ei stor, solid Drift ned
igjenom ... Ja, for slik er det i Utlande! Trur De dei
store engelske og amerikanske Rikdomane hev regnt ned
frå Himilen? -- Dei store utlandske Rikdomane hev komi
til på den Måten, at ein Arbeidsmann eller ein Hotelgut
tente seg ihop 50 Pund; Son hans heldt fram med Arbeide
og tente 200 Pund; og so arbeidde Son etter Far
og Ætt etter Ætt ... arbeidde, ser De! ... ja; og til
Slutt var der ein Kapital ... Rikdom, Magt, Dugleik!
fyrst og fremst Dugleik! -- Men her? det som skulde
vera Grunnlage for ein Kapital, -- vips! ut for alle Vindar!
Eig ein Mann tusund Dalar, so skal Son hans ikkje
arbeide, han skal studere ... og so sumlar han burt dei
tusund Dalane, og siden lìver han på Gjeld og vert Kopist!
 -- Må eg so spyrja; kor skal det koma Kapital frå, og
kor skal det koma Dugleik ifrå ... for Kapital og Dugleik
må der til, um me skal kunna konkurrere ... og
kor skal dei koma ifrå, når Kapitalen vert drepin i
Fødsla, og alle, som skulde kunna lære nokon Ting, gjeng
og kastar seg burt og vert Kopistar!"

Tre-fire ropande Røyster skreik upp og vilde svara,
men slo kvarandre ihel. Det einaste Storr fekk Tak på
var nokre Ord frå Lensmannen um vår trufaste, arbeidande

SIDE: 170

Bonde. "Bonden?" ropa Storr; "var det Bonden
Di sa? -- Bonden er som me; men Bonden er den verste
av oss alle. Det er Villmannen, det, som ... vil liggje
på Låven og eta, eta og so sova, og bry seg Pokkeren
um i Morgo; lat oss berre ikkje snakke um Bonden, De!"

Lensmannen sagde det var sùmt, Grosseraren kunde
hava Rett i. Dei lægre Klassur no for Tidi var ikkje so
nøgde med si Stelling som dei burde vera; og det var ein
leid Ting at Bonden meir og meir gav seg til å drive
ikring på Bondevenmøte og dilikt i Staden for å arbeide.
Men i det heile vilde Lensmannen segja, at Bonden ut-yvi
Lande arbeidde som ein Træl, arbeidde so trufast og ålvorsamt,
at det vilde vera Urett å krevja meir av han.
Petersen, som var Son av ein Amtmann på Vestlande. [sic]
sagde det same, og der vart ei samtykkjande Mulling rundt
heile Lage.

"Min gode Verson hev den Vanen å brùka sterke Ord,"
sagde Proprietæren med ein forsonleg Smil; "men når
ein ser burt ifrå det ... Eg er ikkje uhùga til å tru,
at Folk ut-yvi Lande hev altfor lite Sans for å brùka Tidi.
Tid er Pengar, segjer Engelskmannen; det er ein Setning
Bonden kunde ha godt av å lære. Men det som trengst,
det er då Upplysning; Upplysning, mine Herrar!"
 -- Bravo, bravo. -- "Ja kor skal Bonden få den ifrå?"
spurde Storr. "Gjenom Bøkar? Ja; men finst det ein
Statsagronom eller nokon annan slik Fyr, som kann skrive
ei praktisk Bok?" (Nå?) "Kom ikkje til meg med det.
Eg hev sjølv freista å skrive um slike Ting, og eg hev
set ... set andre hev skrìvi; men ... ja. I det heile
... Dei skrik på Upplysning alle Folk; men eg finn
meir og meir, at det med Upplysningi ... det er Frase!"
(Nei, men Herr Grosserar!) "Ja; Frase. Ein Bonde vert
ikkje upplyst. Upplysning er ikkje slikt-noko som ein kann
rive i seg på eit Års Tid eller tvo gjenom Bøkar eller
Snakk; heile sitt Liv må ein ... ein må lìva i upplyst
Luft! Det er berre dei rike som kann vera upplyste.
Upplysning og Åndsliv er ... er ein Luksus, ein Ovbunad;
fyrst må ein hava Maten; og fær ein Stunder frå
den, so fyrst kann ein lìva eit Åndsliv. Me ser det og.

SIDE: 171

Desse Idealistane, når dei vil taka Bonden som han der
gjeng og gjera han til ein Åndsmann, kva vert der av
det? Talemåtar, og Tøv; Folkehøgskuleskodd! Nei! Men
Bonden skal vera praktisk; det kann han; praktisk i
sitt Fag ... og dersom det er det, du kallar Upplysning,
Proprietær, so er det godt og vel." Ja visst var det praktisk
Upplysning, Proprietæren meinte; og um ei Stund
viste det seg, at dei i Grunnen var samstelte likevel.
Men Daniel visste ikkje kva han skulde tenkje.

Den varme Toddyen styrkte Samfundsåndi; dei tok til
å tenkje på Landsens Framgang alle ihop. Då Petersen
fortalde, at på Bondebygdom sat Folk ved Åren
dei lange Vinterkveldane og dreiv Tidi burt med Eventyr
og Vas, i Staden for at dei kunde tena Pengar med å
gjera Tresko og Sopelimar, so fann alle detta rivande
gali; Lensmannen meinte at dette var noko som sjølve
Statsmagtine burde taka seg av.

"Ja, det vilde vera norskt, det," kvesste Storr i med
sitt strævsame Mål. "Statsmagtine! -- I upplyste Land
heiter det: help your self; her er det Statskassa og ...
Fatikkassa ... og Vårherre og ... men ingin kan taka
i sjølv, for ein Pokker! Statskassa -- ? ja, det vil vel
segja at det skulde skipast ei Embættsverk for den Saki
... med Treskoinspektørar og ein Treskosjef i Kyrkjedepartemente
... ja; og so ei diger Bok med Innberetningar
kvart År, og Betenkningar og Planar og ditt og
datt ... Herre Gud!" ropa han til Proprietæren, "berre
finn Folk som vil kaupe Tresko, so skal du nok sjå Bonden
lærer å gjera deim!"

Etter dette vart det eit Ordskifte um Embættsstande.
Lensmannen var forarga yvi den Treskosjefen og gav litt
vondt; dei unge Juristane hjelpte til; slikt skulde ein
upplyst Mann ikkje segja. Og det heldt Daniel med
dem i. Grosseraren svara ikkje stort på dette; men då
dei var ferduge forklara han, at når det uproduktive
Embættsarbeide galdt for det høgste i eit Land, so måtte
Lande armast ut. Han vilde at dei beste Hovud skulde
leggje seg på det praktiske, og so kunde dei næstbeste
eller mìdelsgode Hovud greidde all denne Protokolførsla

SIDE: 172

og alle desse Innberetningar. Lensmannen vart meir og
meir raud i Kamben; Becker og Petersen kalla Grosseraren
for ein Jåbækianar; Fru Storr sat og kremta.
Det same gjorde Proprietæren. Han visste sistpå ikkje
onnor Råd enn å halde ei Tale. Han tala for Embættsstande,
vårt hæderlege Embættsstand, som me måtte
takke Gud for; og den Tala slutta han med ei Skål for
Lensmannen, "som her var Embedsstandens Repræsentant".

Lensmannen svara med ei Skål for Odelsbonden, den
gjæve Odelsbonden, som sat på si Tuve trygg og gav
all Verdi ein god Dag, men bøygde seg for sin Konge
og si Øvrighet; den Bonden vilde Lensmannen drikke
for; den Bonden var Kjernen i Lande, og den Bonden
skulde nok greide Hespelen, um det kom til eit Knipetak.
Millom Odelsbonden og Embættsstande hadde det alltid
vori god Venskap; og han tvìla ikkje på, at den Venskapen
skulde stå, alt um det var -- hm -- Røystir
som -- . Skåli vart vend til den gjæve og upplyste
Odelsbonden, vår høgvyrde og gjestmilde Vert, Herr Proprietær
Stensrud. Daniel lika det Lensmannen sagde; og han fekk
ei Kjenning av, at desse "Embættsvenner" kannhende sist-på
var likso gode Folkevénir som Opposisjonskultane.

Då Fru Storr såg at Mannen hennar vilde svara
Lensmannen, skunda ho seg og spurde, um ikkje nokon
av dei unge Herrane vilde vera so snilde å syngje lite
for os. "Ja det vilde vera hyggjelegt," ropa Proprietæren
fornøgd. Fru Storr sat strakst ved Pianoe; Knutzon og
Viborg samrådde seg um kva dei skulde syngja; so kom
det nokre store Akkordar frå Spéle, og dei unge Herrane
sette i med full Kraft:

Här är guda godt at vara,
ack hur lifvet dock är skönt ..."

Dei song fagert; med Kunst; med Skaking i Måle og
Drag på Tonane; det var som ein skulde vera på Teatre,
totte Daniel; slik skulde fin Song vera. Dei dreiv på
med "Gluntar"; sistpå kom dei med eit Nummer av
Bellmann. Daniel undrast på um dei ikkje vilde koma
med noko norskt.

SIDE: 173

Det vart klappa for kvart Nummer; og då dei slutta,
takka Proprietæren med ei lita Tale for "Studentersongen".
Herr Viborg tala for "Uppsalasongen", som han vilde
segja var reint ut ein Tryllesong; og då Herrane forstod
at det galdt å halde Endre Storr ute, gav dei seg
til å tala alle ihop. Herr Petersen tala for Broderlande,
Herr Knutzon for Kvinna med Adresse til Fru Stensrud,
Bang Block for våre Brødrar i Sud, og Becker -- for
Bondestudentane. Daniel bleikna. Men Herr Becker
sagde, at det var godt, og -- æ -- gledelegt, at Bøndane
tok til å vinne seg meir -- æ meir sann og grundig
Upplysning; det vilde hjelpe deim fram til -- ææ -- til
å kunne svara sitt Rom millom dei andre Samfundsklassane
 -- og -- ææ -- f. Eks. på Stortinge -- på
ein meir verdig -- mææ -- på ein meir og meir verdig
Måte. Det hadde vist seg, at det var -- ææ -- at
Bøndane ikkje sakna -- mææ -- Gåvur, og når desse
fekk si rette Utvikling og -- mææ -- Tukt, so trudde
han, at den -- æ, den -- æ Disharmoni, som stundom
no kunde -- ææ -- gjera seg gjeldande millom Samfundsklassane,
den vilde -- mææ -- uppløyse seg av
seg sjølv. Skåli vilde han vende til den Representanten
for Bondestudentane som me hadde den Æra å hava her
ibland oss, Herr Student -- nå, Herr Kandidat -- mææ,
hm -- ææ -- nå, Herr Kandidat Danielsen -- "å,
nå, je bér! -- Herr Kandidat Danielsen-Braut. Hans
Skål!" Bravo! Daniel skifte Lìtir. Han drakk, men
kjende knapt Grunnen han stod på. No skulde han
upp og tala! Det var Meiningi; det sagde seg sjølv; og
han såg det på deim. Men kva skulde han tala um?

Han hugsa at Skåli for Fedralande ikkje var drukki.
Den fekk han taka då. Når ein berre i ei Hast kunde
finne på noko å segja! Ein fekk tenkje seg um ei
Stund. Men so kom det vel einkvar og tok Emne ifrå
han. Ja vel; der kom Lensmannen. Han vilde visst
tala for Fedralande no.

Men Lensmannen vilde tala for Studentane. Ikkje
for nokor serskild Klasse av Studentar; etter hans Meining
fanst det ikkje slike Klassur; når dei hadde fengi

SIDE: 174

sin Eksamen, so var dei Sønir av Athene, og so var all
Klasseskilnad avlyst. (Bravo! tenkte Daniel). Lensmannen
tala for Studentane i det heile, og vilde serskilt minnast
at dei var Embættsmansemne. Det var rett og naudsynlegt,
at Arbeide i Statens Teneste stod som noko høgt
og framifrå. Me høyrde nok sùme Tidir, at Statstenesta
var eit Arbeid som -- hm -- som ikkje var noko vidare
verdt; me hadde endå frå ein viss Kant set det å
døype Born samanstelt med å kjøre Mýk -- hm; men
Lensmannen vilde halde det for den største Ulykke for
Staten, um Skilnaden millom Statstenesta og anna Arbeid
skulde døy ut i Folks Tanke. Statstenesta måtte stå
som noko -- ja, som noko idealt, for å brùka det Orde,
 -- som ei ædel Livsgjerning, som ein vigde seg til i sine
unge År, og som ein med Energi heldt fast som Livsgjerning
i den lange Ventetid. Staten kunde ikkje nøgje
seg med Leigetenarar og Nærings-Spekulantar; ein måtte
krevja at Statstenaren gjekk i Brodden endå når det -- 
når det galdt Live! Difor vilde han minnast dei mange
unge Mennar som no gjekk og fyribudde seg til denne
si Livsgjerning; og han vilde ynskje og vone, at dei fyribudde
seg soleis, at Land og Konge altid måtte hava eit
godt, eit trufast Embættsstand. Skål! Bravo!

Lensmannen drakk, og det gråe Andlitet hans var
raudt som Fullmånen; han var Stridsmann for ein stor
Tanke i Kveld, og det var ikkje so ofte det gjekk på.
Daniel var reint glad i Lensmannen for denne Tala; det
han her hadde sagt var Ord ut av hans eigi Hjarta; det
var visst og sant.

Men no kom Endre Storr; der var ikkje Råd for det
lenger.

 -- Ja! når det skulde gå med Talur her, so fekk
det ... fekk det so vera. Dei hadde tala um Bonden;
ja; han kunde og tala um Bonden; gjerne det. Men
ikkje um Odelsbonden; for Odelsbonden vart meir og
meir ... han vilde segja Mythe ... "Hm?" sagde det
rundt Borde. Men Storr vilde tala um den Bonden som
livde rundt um i Dalane no, -- "han som hev Garden
standande i Pant i Hypotheken; han som ikkje lenger

SIDE: 175

eig den Tuva han sìt på, men gjeng og trælar for Banken.
Ja, det er sagt her, at han arbeider ... at han
arbeider som Træl" -- "hm!" sagde Lensmannen -- ;
"og det er sant, han arbeider som Træl. Men so var
det nettupp han ikkje skulde arbeide; han skulde arbeide
med Lyst, det er Tingen; med Lyst! Ja. Men det
kann han ikkje, so lengi han er Villmann og hatar Arbeide
... og so lengi det å vera Embættsmann, det å
arbeide uproduktivt, er det høgste i Lande." "Hm!"
sagde Daniel. "Men slik er det no. Og Bonden ser og
høyrer ikkje anna for seg ... og so lærer han å søkje
burt frå sitt Arbeid, i Staden for at han skulde leggje
heile sin Hug i Arbeide og dermed ... gjera Framstig. Framstig!
No kjem han ingin Veg, anna enn til Banken. Eig
han litegrand, so kastar han det burt til Fjas ... og hev
han ein Son, som duger litegrand ... ja, so skal ikkje
Sonen vera Bonde, Gudbevares! nei; han skal på Seminarie
 -- på Skular i det heile; og hev han vori der, so
er han for fin til å taka si Hand i nokon Ting, d'er
greidt; ... skal gå på Stasen; skal vera med i Fiffen
... lìva på det som andre slit ihop; -- for det er fint
her; men å lìva av det, ein sjølv avlar fram, det er
simpelt ... Ja. So gjeng all Dugleik burt frå Bondestande,
og so gjeng Skrape etter og trælar for Bankane
... det vert eit Proletariat, liksom i England ... og
det er den Odelsbonden, me skal lite på når det knip!"
 -- Daniel kjende seg uroleg, der han sat; men Storr var
Materialist; ingin kunde bry seg um honom; og han såg
på dei andre og forstod, at ikkje dei heller heldt med
han. Men Storr dreiv på. Me gjekk her og snakka
um Upplysning ... ja, godt og vel ... men ... det
var ein Ting, som all Skule og all Upplysning her i Lande
skulde gå ut på, og det var ... å prente inn i Folketanken
 -- liksom med Eldskrift -- den gamle gode Setningen:
poverty is a crime, Armod er Synd! Det skulde
vera det fyrste Bòd i vår Folkekatekisme -- : du skal
ikkje vera fatig. Dette Lande måtte bli ein Arbeidsstat
som Belgia eller Sveits; og so gjekk dei her og gjorde
det um til ein Kancelli- og Litteraturstat etter tysk Mynster

SIDE: 176

Me kunde sjå det i all Ting, -- i Bokheimen
med all denne Dikting og Drøyming og alle desse Idear
... tysk ideal Skodde, ein ufrisk, livlaus Hybel-Litteratur
... i Staden for å segja Folk ærlegt Sanningi og
lære deim å forstå kva det kostar å lìva ... slikt
gjorde sitt til å tøme Lande for Energi og Folk. -- Og
so Statsbudgette. Me kunde sjå på Statsbudgette, at
me var eit Folk som var styrt av Embættsmennar -- og
av Bønder som vilde vera fine. Mest all Ting gjekk til
Kantorvæsen og uproduktivt Stell, og lite og inkje til
Framhjelp av Arbeid og Næring. Og vilde ein Arming
lesa til Prest, so stod hundrad Mæcenatar og tankelause
Geni-Uppdagarar ferduge til å hjelpe han fram (tru det?
tenkte Daniel); men var det ein, som gjorde ei nyttig
Uppfinning, so ... ja so trudde Folk han var galin. Og
um han grunna ein Verkstad, so gjekk Staten og Kauparar
til Utlandet like godt. Ja; -- og so jamra me yvi,
at me var eit fatigt Land! -- Javisst. -- Sjølve Finland
hadde ei stor Utførsle; kva utførde me? Emigrantar!
Sveits hadde ein Industri som sende sine Varur Verdi
rundt; kva fabrikera me? Akkevit og Bayerøl! -- "Ja
Skål da!" ropa Student Stensrud. Endre Storr kvakk
upp og såg seg ikring; "ja det er sant," sagde han;
"det var Skåli for ... for ... ja, Skåli for Bonden.
Ja; det hev nok ikkje vori det beste Samenheng i denne
Tala mi; men -- men -- eg vil drikke ei Skål for den
Bonden som -- ; for, at Bonden -- og me alle ihop -- 
må få so mykje Kultur, at me vert glade i å arbeide
... og at han, og me alle, må lære å forstå, at den,
som avlar ei Tunne Havre er større enn den, som lagar
ei mìdels Bok ... at den, som fær tvo Strå til å
vekse der, som det fyrr berre vaks eitt, -- han er ein
Velgjerdsmann mot Ætti! Skål for den Bonden, som
arbeider, og arbeider med Lyst og Framtak!" Skåli vart
drukki; men ingin sagde Bravo. Og Daniel tenkte: denne
Mannen vil Haugum segja ikkje er Materialist!

Han hadde drukki so smått medan Storr holdt på, so
han kunde få Mod til Skåli for Fedralande; no var
Glase tomt, og han rusla inn i Siderome og fyllte det

SIDE: 177

att. For no vilde han tala! Og han skulde segja
Storr nokre ålvorsame Ord, som både Lensmannen og
dei andre skulde like.

Som han stod derinne og blanda, kom Knutzon og Viborg
inn og sette seg; Glasi sine hadde dei med seg.
"Uh, denne Endre Storr," sukka Knutzon. "Ja det er
en Skrue," svara Viborg. "Nåh! d'er rett, Huslærer!"
heldt han fram, "driv på! her får man drikke; for an´t
er her sgu ikke å ta se' til!" "Nei, du kommer ikke
på nogen anden Slags Galei her," meinte Knutzon.
"He-he; nei; man har jo no'e som hetter Moral her
oppå Lanne," lo Viborg. "Ja, men appropo: har man
ikke no'e som hetter Natteløperi åså, hva?" -- "Å
Snakk, er du gal? Det er bare oppi Avdalene, det." -- 
"Ja, hva sier Di, Huslærer? Di må kjenne te det, Di?"
 -- "Nei, den Skikken er uddød på disse Kantar," svara
Daniel truskyldigt. Dei lo so turrt; han hadde vel ikkje
den rette Svingen på Måle. "Ja Fa'n tro disse Bønder,"
sagde Viborg; "men d'er jo rimeli at Di ikke vil
gji Beskje til oss; hva? Di er nok ful, Di? Hva?" -- 
"Å Visvas," meinte Knutzon; "Huslæreren håller sej
naturlivis te Huse, han." Dei lo og drakk; so kom Viborg
med nokre Ord um "Husets kvindelige Besætning",
som gjorde Daniel reint målbundin. At slike Folk kunde
segja slikt! Og so den Måten det vart sagt på! Uvyrdslegt
og fint på ein Gong; sjølvtrygt, likesælt; som det
skulde so vera. Frons urbana, frons urbana ... 

"Go' Aften, mine Herrer!" sagde Lensmannen; han
skulde heim. Kvinnfolki kom like eins og sagde Godnatt;
Herrane Knutzon, Viborg og Becker flokka seg burttil
Fru Storr og var galante; Daniel såg seg leid på deim.
Men ... det var den formelle Daning ... Endeleg kom
dei ut som skulde ut; Proprietæren, Grosseraren og Student
Stensrud fylgde deim til Sleden. Dei andre drog
seg inn att; fleire samla seg ikring Toddyborde.

"Den Storr er Fanden ta mej en Jonglør!" sagde Bang
Block låg-mælt. "Alt det han fær og fiktar med, det
er s'gu berre for å gjera seg interessant; han vil vera
original ... han burde Fanden ta meg vera Opposisjonsmann!"

SIDE: 178

Det meinte no ikkje Petersen; han smilte so
breidt og blidt; Storr var ein bra Kar, lite naiv, men
umåteleg morosam; det traut ikkje på Gaman i det Lage
der han var. Å ja morrosam; men han var ein Jonglør.
Han var av same Slage som desse andre "Folkevennerne";
det var s'gu seg sjølv han tenkte på. Hadde han vori
Talar, so burde han gjort som denne Kandidat Meier og
andre av det Slage, som fór på Lande og heldt "Folkehøgskule"
 -- Block frynte når han nemde slike Ord -- 
og kom att Storthingsmennar ... "Meier? Trur du han
vil bli Storthingsmann?" sagde Becker. Å, Block kjende
Krute. Meier gjekk her ein Gong og søkte eit Prestekall,
og då han ikkje fekk det, so ... ja då var det
at Herr Meier drog tilfjells til å vekkje Folke! -- Nå,
det var s'gu ei god Upplysning, meinte Becker. "Er det
sant det?" -- Det skal vera sant." -- "Det var ei forvitneleg
Upplysning! Den Meier galdt for slik ein Høgidealist"
... Å skidt; det var s'gu same Sørpa alt.
Kandidat Meier var so god ein Sakførar Stensgård som
nokon kunde sjå, ein av same Slage som desse brandraude
Fyrane ned i "Frams" Klikk ... Daniel kvakk.
"Å, lat oss no ikkje få Politik att," bad Viborg. "Det
er då Fanden, at so snart ein kjem på Lande so skal
ein politisere!" -- I det same kom Proprietæren og dei
andre inn att; Samrøda skifte Emne.

Daniel høyrde ikkje stort på det som vart sagt. Han
sat og vreid seg og tenkte på Tala for Fedrelande. Men
kvar Gong han skulde våge seg fram vart han modlaus;
det var ikkje greidt å tala i so fin og kritisk ei Forsamling.
Rett som det var, sagde Proprietæren og Grosseraren
Godnatt. Proprietæren var gamall, Grosseraren
trøytt; "men Ungdomen skal sitja!" lo Proprietæren gjestmildt.
"Ja, me vil s'gu sitja!" meinte Student Stensrud;
dei gamle gjekk. -- Kunde det no nytte å tala for Fedralande? -- 

Block laga seg nytt Glas; der vart eit Ordskifte um
den rette Måten og laga Toddy på. Becker, som hadde
vori i Utlande, fortalde Framgangsmåten med å laga
Absinth; kom so til å tala um Paris og Live der; Daniel

SIDE: 179

fekk høyre um Ting som han ikkje trudde kunde finnast
i Verdi. Frå Paris flutte Samrøda til Kristiania; og
Daniel kom etter, at han nok mest var likso framand i
Kristiania som i Paris. Det som han hadde set, det var
berre det simple, det grove, det som var for Bøndar ...
So kom Herr Jokum for ein Dag att; Petersen og Becker
fortalde Sogur um han som var av eit sovori Slag, at
Daniel fann det meir enn rimelegt at Hanna ikkje hadde
visst um deim. Men det som Bang Block sidan fortalde
um "den flotte Fru Harry" var ikkje stort likare. Det
var forunderlegt at der kunde vera so mykje slikt millom
fine Folk.

Men Viborg og Knutzon hadde fengi Smak på å erte
den snilde Huslæraren; som han der sat og krulla på
det vesle Kinnskjegge sitt og glodde framfor seg med
sine blide Augo, storbygd og tung og gruv i Aksline, såg
han so truskyldig ut, at dei kunde ikkje halde seg. Var
det sant, at Herr Kandidaten i Kristiania hadde ført slikt
eit villt Liv? -- Daniel kvakk; dei andre lo; -- ja, heldt
Viborg fram; det gjekk eit slikt Ord i Kristiania. Herr
Huslæraren var nok meir kjend end han trudde, og det
ikkje for det gode plent; "ikke sant, mine Herrer?" -- 
"Jo," sagde Knutzon; "jo," sagde Becker. Daniel forstod
no, at dei vilde gjera Narr av han; og han vart arg.
"Kva er det for Snakk?" sagde han. "Snakk? Vil Herr
Kandidaten kalle det for Snakk som er stadfest av tvo
gode Vitne?" -- "Herr Huslæraren gjorde best i å svara
på Spursmåli," meinte Herr Becker. Og dei fine Herrane
sat og glodde på Guten med uppdregne Brunir og
Lorgnettar for Augo; Daniel såg seg upprådd, og kjende
seg Undermann; kunde ikkje klara seg mot denne flirande
frons urbana.

Han vart berga av Stensrud, som gav seg til å fortelja
um Student Rødberg; kjende mine Herrar ein Student
Rødberg? Det var han som var Huslærar her på
Garden ifjor. Det var Gut som kunde lìva villt! Og so
hadde han det med det at han ikkje kunde segja sant;
han laug både når han hadde Naud på det og ikkje;
men so var det Ulykka at han kunde ikkje ljuge i Samanheng;

SIDE: 180

den eine Lygni motsagde den andre, og so gjekk
det gali. Han hadde elles klara det lengi: hadde slegi
seg på, det gudelege og fengi ein skikkeleg Prestemann
til å tru på seg -- Daniel vart uroleg, der han sat -- ;
og kvar Gong det gjekk gali gjorde Rødberg Bot; og so
beit den snilde Prestemannen på att. Endeleg hadde
han fengi Artium. Men då han var ferdig med den,
slo han seg so laus med Rangel og Galskap, at dei hadde
ikkje visst onnor Råd enn å sende den veike Broder
Rødberg på Lande. Men Broder Rødberg visste Råd
med å vera veik på Lande òg, han; og då han hadde
lògi so lengi at Lygnine hans tok til å slå kvarandre
ihel, so kom det upp alt, og Rødberg laut på Porten.
 -- Kor Rødberg no var? -- I Kristiania; og det var dei
som vilde vita at han gjekk Konstabel inne på Grønland
no. -- Konstabel? Kunde ein akademisk Borgar falle so
djupt? -- Å, meinte Stensrud; det var visst ikkje greidt
for den som svalt. -- Daniel var sveitt; han glytte på
Stensrud med Uro i Augo og undrast på um han
endå kunde vita noko.

"Ja, der er mange slike," sage Bang Block; han sat
og laga det femte Glase. Kjende Herrane ein Student
Monsen? Det var og slik ein Lurifas. Han hadde fikta
seg fram med Lygnir og Lån i fleire År; ei Tid hadde
han livt på ei Malmgruve som Bror hans ikkje hadde
funni; han var utum seg på alle Kantar. Berre slik ein
litin Ting som den -- : her i Vinter, då dei heldt denne
Kommersen i Teatre, "Børneforestillingen", som "Borgeren"
kalla det ... "Apropos, var ikkje De også med der,
Huslærar?" spurde Viborg ertande; han stakk ofte på
Glase. Daniel riste på Hovude; han vilde ikke ljuge
... Nå ja; denne Monsen, han slog Lag med Piparane
og fekk på den Måten Fribillet, men i god Tid fortalde
han det heile til ein Konstabel og gjorde so sidan Mynt
av, at han ikkje hadde pìpi. "Ja de Bønder, de Bønder!"
lo Herr Petersen.

Daniel lika seg ikkje millom den formelle Daning. So
snart han såg seg Kans til det, stiltra han seg ut og
gjekk og lagde seg.

SIDE: 181

Men det varde lengi fyrr han fekk sova. Han låg og
harma seg yvi at han hadde klara seg so klent; og no,
etterpå, fann han ut ei Mengd med gode Ting som han
burde ha sagt dei fine Herrane. Innimillom vreid han seg
i Spursmål og Tvil; kunde dei vita noko? -- Underlege
Ord hadde falli; men dei kunde då vel ikkje tru, at han
var ein slik ein Fyr som denne Rødberg, eller ein som
Peder Monsen?

Det som var visst var, at dei hadde gjort Narr av han,
og at han ikkje hadde kunna klara seg. Det var frons urbana
som måtte til, By-Skallen, By-Mode; hadde ein berre det rette
Mod, det rette Lag, so kunde ein segja og gjera kva ein vilde.

Og so toskut som det var, at han ikkje hadde tala for Fedralande.
Hadde han gjort det, so hadde dei set at han var
noko til Kar, han au. Men i Morgo, i Morgo skulde han
fara klokare. Han skulde syne dei vise Herrane at han
ikkje var nokon Kastekjepp; han skulde tala for Fedrelande.
Denne Tanken gjorde at han vart rolegare. Og
Talen for Fedralande tok han til å halde med seg sjølv;
og det gjekk godt: "Mine Herrar! Under all vår Strid
... er der då eit Namn, som ... når det vert nemnt
... fær os til å gløyme ... alt det som kann skilja
oss åt ... og til å ... gjeva kvarandre Broderhand
..." -- Underlegt nok, tenkte han, at ingin av dei andre
heller tala for Fedrelande. Er det ikkje fint kannhende?
Jau visst må vel det vera fint. Det er berre Internasjonale
som trur, at Fedralande ikkje er noko ..." -- gjeva
kvarandre Broderhand ... liksom Fedrane på Eidsvoll
... Ja, mine Herrar! dei store Minni ... Sogo ...
I Rosenlund under Sagas Hall ... dei store Fedrane,
Vikingane som vann heile Rike ... alt dette ... dei
høge Æsir ... og Åsynjur ... og dei høge Helte-
Skapnader som vandrar gjenom Soga ... dei høge Håkonar
... dei høge Olavar ... Og endå hev me Mennar som
... vil våge Liv og Blod ..." -- 

 -- Herr Jokum sat ved Borde og nikka; på Bringa
hadde han Olavsordenen. Men Grosserar Storr stod og
glodde på Daniel med heite Augo og sagde, at Fedralande
var ... Fedralande var ... han vilde segja ei Frase.

SIDE: 182

XII.

Joli vart lang og strid.

Det gjekk med Toddygilde og Matlag Dag etter Dag
Bygdi rundt, og Nattevaking og Dans innimillom; det var
ei Turing som Daniel ikkje hadde set Make til; Endre
Storr sagde på sin Måte, at det var "Villmannen, som
rasa". Han og dei andre Bykarane heldt elles ikkje lengi
ut; dei drog til Byen att strakst yvi Joledagane.

Men Daniel totte det stod godt til. Dei fine Herrane
hadde vori rimelege mot han sidan; og han var stød på
at dei ikkje visste noko. Og Joleturingi skulde han alltid
klara. Han var som i Himilriki no mot ifjor dette Bìle,
då han gjekk der inn-i Byen og svalt.

Kor godt han i Røyndi lika dette Jolelive her, det fekk
han best vita då det tok Ende. Det var reint vondt å
gå i Veg att med Striskjorta og Havrelefsa; og då han
fyrste Gongen skulde til med Smågutane og høyre deim
i Tysk, var det so han kunde rømt til Skogs, so leid var
han. Aldri i Verdi heldt han dette Stræve ut. Han kjende
det so vel, både den Dagen og sidan.

Ein Hugnad hadde han, og det var den, at Skjegge
hans tok seg godt upp. Og so var han visst i det heile
meir sjølvstendig no enn han hadde vori. Han hadde ikkje
lenger slik Ovvyrdnad for Proprietæren. Og den munnsterke
Endre Storr hadde ikkje kunna rikke han i hans gamle
Tru på Ånd og Ide. Han hadde ein Dag våga seg
i Ordkast med denne Mannen. Vilde Grosseraren vedstå
den Setningen -- hadde han spurt -- , at det berre
var dei rike som kunde vera upplyste? Til dette svara
Grosseraren ja. Og han hadde Autoritetar for seg, Tenkjarar
"som Herr Kandidaten sjølvsagt kjende likso godt
som han"; ja det var ikkje Daniel, som vann i den Striden
Men han visste at Storr hadde Urett; Grunnane fekk
han tenkje ut etterkvart. Storr hadde Urett i det heile.
Det som han fór med, det var på tvers mot alt det Daniel
hadde høyrt og lært; heile Samfunde, frå Kapellan Hirsch

SIDE: 183

til Dølen, frå Professor Darre til Fram, vilde samrøystes
fordøme slik Materialisme.

Han var ikkje so bundin av sine gamle Autoritetar heller
som fyrr. Han tok til å skýna, at ikkje alt som glima
var Gull; når endå ein Mann som Folkehøgskulelærar
Meier kunde vera ein åndeleg Næringsspekulant, so var
det ikkje godt å vita kven ein skulde tru; "Den gode
Borger" laug kannhende mindre enn Folk tenkte. Kven
kunde t. D. vita, um Kapellan Hirsch var slik ein Mynstermann
som han galdt for? Hadde han ikkje ein Gong
reist ifrå ein Gjerning, av di han ein annan Stad kunde
få nokre Hundrad meir i Årsløn? -- Nei, nei; um
Hirsch vilde ikkje Daniel tenkje slikt. Men dei andre,
 -- kven kunde han stole på av dei andre?

Av Fru Louise hadde han høyrt, at Kjærasten til Hans
Haugum skulde vera ei Gjente på sine 10000. Kven
skulde ha tenkt, at Haugum hadde slik Sans for Pengar?
Og kven kunde vita, um ikkje han for dei 10000 Dalane
hadde selt og svìki -- sin Ungdoms Ideal?

Fru Louise hadde sagt, at Haugum var ein Mann som
hadde Lykka med seg. Hm ja; på ein Måte. Det
hadde ikkje vori ille, um Inga Holm og hadde vori rik;
det hadde vori ein greid Måte å koma ut av Armodsdomen
på. Eller ... um ein hadde havt eit anna Ideal?
Det var i Grunnen tankelaust å binde seg, fyrr ein var
so gamall at ein hadde eit Grand Greide på Verdi.

Han tottest tydeleg forstå, at Hanna ikkje hadde noko
imot han. I det seinare hadde ho jamvel vorti meir husleg
av seg, både i Klædnad og elles; og det var komi
på, etter at Daniel ein Dag -- på Tal um fru Stensrud
 -- hadde sagt at han lika huslege Kvinnur. Fyri Jol
hadde ho helst spéla norske Folketonar, som han hadde
sagt han var glad i; etter Jol, då han fortalde henne at
han var förtjust i "Gluntarne", tok ho til med deim, spela
"Gluntar", so Daniel vart mest leid av det. Flere slike
Merke var der; og Daniel tenkte med seg, at det i Grunnen
var Synd i Gjenta; ho kunde vera betre verd enn å bli
gangande Attergløyme. -- 

 -- Han dreiv på og tagde med sine Meiningar som

SIDE: 184

fyrr. Men han gjorde det på ein annan Måte; for ljuge
vilde han ikkje. Når Proprietæren kom med sine Setningar,
heldt Daniel fram kva Motpartie meinte; "so og
so segjer dei; kva skal ein svara til det?" -- og so lét
han sistpå Proprietæren vinne. Dette gjekk godt. Daniel
var i Grunnen leid av den Politiken.

Til Byen lengta han meir og meir. Kvar Dag såg
han etter i "Borgaren", um der kunde vera nokon Post
åt han der inne. Men det såg smått ut. Um der var
noko, så var det anten for stort for ein Student med
Haud, eller for smått til å lìva på. Han tok til å
drøyme um Lias i Amerika. Kannhende råka den Slampen
upp-i eitkvart der; fann Gull i Kalifornia; gifte seg rik;
og so sende han ein god Dag heim ein Veksel, ein stor
Veksel. ... Det var forunderlegt at Lias ikkje hadde
skrìvi enno.

Jau; ein Dag skreiv han. Daniel såg Amerikastempilen
og reiv Breve upp med bankande Hjarta. Lias fortalde
at han hadde slìti mykje vondt og havt "mange Slags
Forretningar", men at han no var komin i Ro for det
fyrste og lika seg godt; for no hadde han fengi fast Post
og var Fjos-Kar. Daniel grein; vart både flat og lang i
Andlite. Fjos-Kar! Og so skreiv den Slampen so modigt
som han skulde ha funni Gull ... rødde um Politik;
um den amerikanske "Fridomen"; her var so fritt her,
skreiv han. Ja visst. Det skreiv dei alle. Det var noko
Tøv. Her var Skam Fridom nok i Norig med; den, som
berre hadde Pengar ... Daniel lagde Breve ifrå seg;
Amerikavekselen var nok ikkje noko å drøyme um.

Dess meir drøymde han um Byen og um den formelle
Daning. Ein Ting kunde han skaffe seg strakst, som vilde
hjelpe på det formelle, meinte han; og det var Brillur.
Han tok til å jamra seg yvi at han vart veik i Augo;
og då Proprietæren reiste til Kristiania i Marknaden,
fylgde Daniel med til å søkje Råd for dette; og Brillur
fekk han. Det hjelpte svært. Brillune tok burt noko av
det godslege i Andlite, lagde ein kald Glans yvi det, som
gjorde det strengare; Daniel spegla seg og fann ut, at

SIDE: 185

når han no berre fekk større Skjegg, so skulde ingin
kunna sjå at han hadde vori Bonde.

På denne Byferdi fekk han sjå att eit Par gamle
Kjenningar. Han sat ein Kveld inn på ein Hotel-Kafé
saman med Student Stensrud, Endre Storr og Knutzon;
so kom det nokre Karar og sette seg ved eit Bord nære
ved og gav seg til å drikke Toddy; ein av deim var
ukjend; dei andre var Aslak Fjordan, Gregus Johnsen og
Strand. Dei var visst alt på ein Lette; og noko fjonge
såg dei ikkje ut; Daniel snudde seg ifrå deim; i hans
Lag no vilde dei ikkje høve.

Storr sat med ein Raudvinpjolter og lagde ut um, at
Marknader var ein Uskikk; Knutzon lagde imot, og Daniel
totte han hadde rett gode Grunnar. Men endeleg rauk
Knutzon; kunde ikkje klara seg mot Storr. Då fortalde
han rolegt, at det han her hadde sagt, det hadde han frå
ein Mann som Grosserar Lampe; og ein skulde då tru,
at den Mannen visste kva han sa. Hm, so slike Folk
og kann vera usjølvstendige! tenkte Daniel; han lika seg.
Men at dei hadde Mod til å vera ved det!

Storr dreiv på med Nasjonaløkonomi. Han banna
Bøndane, som hogg ut Skogane sine og dermed øydde sin
eigin og Landsens Kapital; men kannhende måtte me bli
Fant, so me vart nøydde til å lære å arbeide. Det me
helst hadde lìvt på fyrr, Skogen, Skipsferdi, Fiske, det
var for mykje Lùtspél, gjorde oss til Drøymarar, lærde
oss låk Moral. Der gjekk Folk burtetter Havkanten og
sette alle sine Spareskillingar i Skipspartar eller Fiskedrifti:
slo det godt til, so tente dei Pengar og sette dei i
andre Skipspartar; gjekk det so gali, so ramla heile Stasen;
og dei stod att med tvo Hendar tome; der var ei Gründung
utan Underlag; det måtte ende med Armod. Men det
verste var, at det øydelagde Framtak og Viljekraft. Folk
lærde seg til å lite på Slumpelukka; vilde bli rike i ei
Snøggvending, drøymde i Staden for å arbeide; grov etter
gamle Skattar eller tok Skjerp på Svovlkis og Kråkesylv
... Sjølve Religionen vart brùka til å lære Folk
upp i denne Villmannskapen. Prestane gjekk og preika
for deim um at dei skulde lite på Vårherre og ikkje

SIDE: 186

syte for i Morgo; det var syndigt å stræve etter Rikdom;
ein skulde vera "fornøiet i sin Kreds", lìva som Fuglane
i Lufti ... kunde ein vente noko av eit Folk som vaks
upp med slik Lærdom? Det vart eit Folk av Letingar
og Drøymarar. Gjekk og sleit, so vidt det heldt Live i
seg, men lenger kom det ikkje. Kunde ikkje Vårherre
gjera so vel at han lét deim finne ein Gullklump i Åkeren
sin? Kunde ikkje Vårherre sende eit rikt Fiskje,
gjeva gode Fragtir; lata det regne med Tolvskillingar, snøe
med Dalarsetlar? -- Studentane lo; Daniel med, heller
raud um sine Kjakar. Men, heldt Storr fram, berre Bøndane
våre kom til Amerika, so vart dei som Folk av eit
anna Slag. Det var ingin der som fortalde deim at dei
skulde stole på Vårherre; der lærde dei at dei skulde
hjelpe seg sjølve; og når dei hadde lært det, so klara
dei seg sjølve; for arbeide, det kunde dei! -- Daniel
kom seg ikkje til å segja Storr imot i Kveld. Han
hadde Rett i sùmt; serleg var der mykje i det han sagde
um Bøndane.

 -- "Oh, oh, oh!" lo Aslak Fjordan burt i Kroken sin,
han vart meir og meir høgmælt; "eg held med deim som
vil ha Prestane avtekne, eg; der er eg med; oh! oh! oh!
dei Svinebeisti. Stend dei ikkje der og lyg so det renn
av deim kvar Guds skapte Sundag! Trur dei ikkje me
veit at Jesus vart Gud på Kyrkjemøte i Nikæa 300 År
etter han var daud? hoh-oh-oh! utnemnd til Gud med
simpelt Fleirtal? Og Fleirtal fekk han, av di Keisaren
gjekk med! hadde Keisaren gjengi med Arius då, som
han gjorde fleire Gongir fyrr, so hadde Jesus aldri i Verdi
vorti Gud! Det veit dei, Svinebeisti!" -- Hu, for eit
Skravl. For Råskap i Tanke og Tale; sjølve Dialekten
var simpel! Men Gregus Johnsen sat og nikka og totte
Aslak tala godt; kannhende livde han på Aslak i denne
Tid. Ender og Gong strauk han seg gjenom Håre; heldt
so Fingrane framfor seg og stirde på deim med myrk
Andlitsbragd; vilde sjå um det hadde fylgt Hår med ...
ein Tokke av noko forkomi, armodslegt, fantefari fekk
Daniel, når han såg på desse Karane; han snudde seg
ifrå deim med Mothug.

SIDE: 187

"Ja Gu vågar han seg inn!" sagde Endre Storr lågt
og stirde mot Døri. Daniel fylgde Augo hans og fekk
der sjå ein Mann, som han totte han skulde kjenne. Jau;
han kjende Mannen. Det var Olai Bruvik. "Det er ein
norsk Odelsbonde det," sagde Storr. "Sjå kor stød og
påliteleg han ser ut; so roleg og ålvorsam og ærleg;
ein skulde tru det var ein Gudsfugl; og so er det ein
utkropin Kjeltring. Han hev handla nokre År her i
Byen; fekk Pengar med Kona og øydde deim upp; so
livde han på Vekslar; snytte halve Byen ... for ingin
kunde anna enn tru på slik ei Åsyn! Men ... her
um Dagen spela han upp. Kreditorane skal hava Von
um halvannan Prosent, vert det sagt."

Daniel totte han fekk vera sjølvstendig og sagde, at det
var Kjeltringar i Byen som på Lande. Dertil svara Endre
Storr Ja. Denne Bruvik var ein Repræsentant for heile
Folke. Me gjekk her og galdt for å vera so grunnstøde
og ærlege; og når alt kom ihop, so var me eit Folk av
Fantastar. Lettlynde, usætande; Taterpakk. Det var ikkje
ventande at Bonden skulde vera betre enn andre; tvertimot.
Det skulde stor Kultur til, fyrr Folk lærde at det
var gali å ljuge, ja fyrr dei berre lærde å skilja klårt
millom Sanning og Lygn. Dette totte Daniel var underlege
Ord; men han tagde. Dei drakk; Storr baud nye
Sigarar.

 -- "Ei Minneskål for Olsen den fyrste!" ropa Aslak
Fjordan og drakk. "Olsen den fyrste var ein bra Kar!
Hadde eg havt Råd, so skulde eg reist der upp i Morgo
og fylgt han til Jordi. Elles såg eg lengi at han hadde
Tæring." Daniel vart forstøkt av å høyre dette; hugsa
so, at han skyldte Olsen den fyrste 4 Dalar, som han
då no slapp å betala ... "Hærland hev òg Tæring,"
sagde Gregus Johnsen. "Ja det er verre", svara Strand;
"Hærland er jagu eit av dei beste Hovud, eg hev kjent."
"Han kunde vorti noko stort, han," sagde Aslak. "Men
han hev havt det for vondt ... mykje Arbeid og lite
Mat; kaldt Rom, sunde Styvlar; det gjeng so i Verdi."
 -- Daniel kjende seg uhugleg; hu; aldri inn i det Live
meir! So kom det yvi han ein Tanke som han slo ifrå

SIDE: 188

seg: det vilde vera ein Lette for han, um alle hans
gamle Kjenningar vilde døy. -- 

Då dei gjekk, sat Aslak Fjordan og trætta med Strand
um Fram; det høyrdest ut til, at Strand og Fram var
Uvenir, og at Aslak vilde hava Strand til å vera Skuld
i dette. Men Strand banna på, at det var Fram som
hadde Skuldi. Daniel slapp ut usédd. Den einaste Kjenningen
han sidan råka, var ein "Røvar", som kom og
gjorde seg kjend og snakka "folkeleg" Politik og bad um
å få låne ein halv Dalar; Fyren såg fæl ut. Daniel
stakk til han ei Mark og gjekk. -- 

 -- Uppe på Steinsrud seig Dagane seint. Ein Dag
stod det ein Post i "Den gode Borger", som Daniel meinte
han kunde klara, og som han vilde ha søkt, um han
hadde havt Laud. Som han gjekk og undrast på, um det
kunde nytte å skriva til Pater um denne Posten, og få
han til å leggja eit godt Ord inn for seg, -- fekk han
Brev frå Kapellan Hirsch.

Det var eit langt Brev. Daniel vart mest kald um
Hjarta, då han kjende att Handskrifti. Uroleg flaug han
Breve igjenom. Visste Kapellanen noko? -- 

Hirsch forklara Grunnane til, at han ikkje hadde skrìvi
fyrr; det hadde mest komi av, at han meinte Daniel burde
få utvikle seg heilt sjølvstendigt. No trudde Kapellanen
at Tidi kunde vera komi.

"Rud hev fortalt meg, at du sidan i Sumar hev vori
Huslærar på Lande; og der veit eg du hev samla deg
og komi til Klårskap um det som må vera Grunnen i
Live ditt," skreiv han. Og han heldt fram: "Eg vil av
Hjarta vone, at du hev berga Barnehugen din gjenom
Stræve; for du veit, at det er Barne som eig Himilrike.
Og iser held eg meg trygg på, at du hev haldi deg
fri av Byvase, denne tome, hole "formelle Daning" eller
kva dei kallar det; du var ein for varm og ægte Natur
til, at slikt skulde kunna bergtaka deg. Du hev set so
mykje av Bylive, at du veit kva det er verdt. Kåte
Munnar og kalde Hjarto; Småmoro for Ålvor, Vitsar for
Visdom, Dans ikring Gullkalven og Aping etter åndlause
Motar istadenfor eit Liv i Kjærleik og Kraft, -- det er i

SIDE: 189

fåe Ord Kjennemerki på dette Live som dei vil skal
gjelde for det høgste; eg vil ikkje tala um alt det som
løyner seg attum Stasen, og som helst ikkje er nemnande.
Kvar ålvorsam Tanke drep dei med Lått; deira Livsvisdom
er: lat oss eta og drikke, for i Morgo døyr me.

"Eg gløymer ikkje det som er godt og fagert i Byen;
der er både Kunst og andre Ting, som kan lyfte og gleda
Åndi, og der vil alltid vera mange å finne, som lìver
eit sant Menneskjeliv midt i Tomleiken og Ståke. Det
eg talar um er det, som me serleg kallar "Bylive",
dette Live som gjer Folk til Pyntedokkur og Dansemeistrar
og drep Liv og Ånd og Ålvor i eit endelaust Jag
etter Fjas, og tømer Folk so reint for all åndeleg Merg,
at dei sistpå ikkje kann hava andre Meiningar og Tankar
enn dei som er på Moten. Og det vil du kjenne til
likso godt som eg. Nei, -- som eg trur eg på min Måte
lærde deg: Mannen er Gudskjelov anna enn ei Parykblokk
eller uppklædd Dokke, og Live er noko anna enn
å kunna danse godt og vera Løve i ein Balsal. -- Og
det er det største, eg hev lært her på Landsbygdi: at
kor armt og skralt og ofte ufagert "Folkelive" kann taka
seg ut for den som ser det "ovanfrå" gjenom Lorgnetten,
 -- det er det, som eig mest av Sanning og Ålvor
og Hjartelag; det er det som er det rikaste og sannaste
i Grunnen. Her er lite Form, men dessmeir Innhald; det
er klåre, klingande Malmen, ein her finn; Yta er kald og
myrk, men under den gøymer der seg Gull, Hjartegull. Her
må me byrja; her må den arbeide som vil vera med
på å vekkje Folkeåndi i Norig.

"Du vil hava set, at eg i desse Åri hev havt mykje
å stå i. Eg hadde tenkt meg Folke annarleis i den
Tidi då eg låg og drøymde i Kristiania; mang ein Gong
hev eg vori på Veg til å gjeva Trui upp. Det hev
set meg ut til, at Folke ikkje berre var dvalebundi, men
steingjengi under all denne Uånd, Matstræve på den
eine Sida og Pietismen på den andre; at det var stålsliti
og utlivt, reint magtlaust av det lange Marerìd. Men
ettersom eg hev lært Folke liksom personlegt å kjenne,
hev desse myrke Tankane tint burt; eg skal, um me ein

SIDE: 190

Gong råkast, kunna fortelja deg mangt um dette. Mykje
leidt hev eg set; men meir Hjartegull hev eg funni.
Og det tidt der ein skulde ha venta å finne alt anna
enn Gull.

Men eg hev meir og meir lært å sjå, at den rette
Måten å vekkje Folke på, det er ikkje å sende Bonden
til Byen, der han ofte vert utskjemd og gløymer både
"Moders Mål og Faders Skik"; nei; Bonden må vera
Bonde, og få Daning -- sann Daning, Ånds- og Hjartedaning
 -- på heilt upp heimsleg Grunn. Difor hev eg
ikkje hjelpt andre enn deg til å studere; eg hev heller
sendt deim på Folkehøgskulen. Denne er det største
og fagraste som er uppkomi i Norderlandi i heile vår
Nytid; og den vil gjera eit Verk -- fyrst og fremst her
i Norig -- , som framande Folk og komande Ættir skal
undrast yvi."

Kapellanen agta seg til å byrja ein Folkehøgskule sjølv
um eit Års Tid eller so, fortalde Breve; han kunde ikkje
få gjort so mykje som han vilde når han hadde Preste-
Embætte å styre; og no, då Verfar hans var dåin, fekk
han Råd til å våge eit slikt Tiltak. Fyrst måtte han
ut av Lande eit Års Tid og kvile og samle Kunskap;
men so skulde Tanken i Verk. Han spurde Daniel, um
ikkje han vilde vera med på dette.

"Det vert ikkje stor Løn, du fær; men det vert so
mykje at du klarer deg på Lands Vilkår; og når ein
hev so ein klarar seg, so skal ein ikkje hava meir. Og
eg veit at du hev vori uppglødd for dei Livs-Tankane,
som dette Arbeide er bygt på; og du veit, at Livsmåle
for Mannen, det er å hava noko stort å arbeide og
stride fyri; du vil òg aldri trega på, at du hev ofra deg
til so fager ei Ånds-Teneste som dette er. Eg vil ikkje
yvitelja deg; kvar fær taka det Arbeide han kjenner seg
kalla til; der vil han best finne sitt Livsmål. Men eg
vil beda deg tenkje yvi, um du er stød på at du kjenner
ditt Kall retteleg. Du hev tenkt på å vera Prest; er
du stød på, at du vil magte denne tunge Gjerning i
Tidir som desse? Eller kannhende Vitskapen dreg deg?
Tenk i alle Tilfelle vel yvi det, at ingen Ting er verre

SIDE: 191

enn å ,tage Feil af sin Bestemmelse'". Breve slutta
med ei hjarteleg Helsing; Daniel drog Anden djupt og
tenkte med Glede og halvt med Spott: han veit ikkje
noko, han heller.

Det fyrste av Breve, det um Bylive, lagde Daniel lite
Merke til. Det kunde vera sant på ein Måte, men
... det galdt mest um å finne eit Svar på dette um
Folkehøgskulen.

Han hadde visst ikkje Kall til å vera Høgskulelærar.
Han hadde ingin rett Hug. Gå der uppe millom Bøndane
og lære deim Livsvisdom, det kunde vera fagert og
godt ... endå Bonden kannhende trong likso mykje til
annan Slags Lærdom. Vitskapsmann? Nei det hadde han
aldri tenkt på. Han brydde seg ikkje større um Vitskapen.
Han skýna i Grunnen ikkje rett kva den var
god for. Sanningi hadde me. Alt som Vårherre hadde
funni det tenlegt for oss å vita, det hadde han upplyst
oss um i Bibelen. Kva var det so dei leita etter? Og
um dei aldri so lengi rota og grov i Kjøt og Blod og
daude Skrottar, dei fann aldri ut kva Live var; og ikkje
fekk dei vita noko um Live etter dette heller. Det dei
leita etter visste Bibelen, og meir til. Di meir ein tenkte
etter, di meir vilde ein finne, at Bibelen gav Svar på
alle våre Spursmål. Og dei Svari me der fann vilde
vise seg å vera dei djupaste og beste. Der var eit og
anna i Bibelen, som me ikkje skýna; men det viste òg
at Bibelen var Guds Ord; for hadde han vori Menneskjeverk,
so hadde me kunna forstå altsaman. Det var
Teologi, Daniel alltid hadde tenkt på. Den lærde oss
å tyde Bibelen; og ein Teolog kunde vita meir enn
nokon annan um det som var verdt å vita. Teologien
var den einaste sanne Filosofi; den visste noko, den;
men det som kalla seg Filosofi, det var berre Talemåtar.
 -- Og når han hadde lært det han skulde, so vilde han
vera Prest. Ein Prest hadde ei fager Gjerning; og Presten
var ein Mann som Folk hadde Bruk for, og som dei
vyrde. Det var han som rådde for Kyrkja, og som var
mest høyrd i Sokni; ingin kunde gjera so mykje som
han. Og Daniel såg i sine Tankar ein hyggjeleg kvit

SIDE: 192

Prestegard lyse fram millom grøne Tre; og han såg seg
sjølv sitja der Far og Herre, og såg ei Prestekone som
 -- ; ja, det var Inga.

Nei, han vilde ikkje vera Folkehøgskulelærar. Han var
ikkje ferdug med Studenterlive dessmeir. Til Byen att
laut han. Der hadde han no mykje å gjera; skulde lesa
Teologi og andre Ting, og arbeide seg fram til sjølvstendige
Meiningar ... Som han gjekk og grúna på dette,
kom han til å tenkje på, at no var Kapellanen rik; no
måtte han kunna hjelpe 'n? Når det var Teologi han
vilde studere? Den Tanken kveikte 'n so upp, at han
straks sette seg til å skrive Svarbrev.

Han var ikkje enno so klår yvi sig sjølv, skreiv han,
at han torde våge å svara anten Ja eller Nei på
Spursmåle um Folkehøgskulen. Det einaste han visste
var, at han trong til å lesa Teologi eit Års Tid
eller tvo. Han greidde ut dette med mange Ord, og fekk
det rett godt til. Sistpå kom han inn på Pengenaudi
si. Det var ikkje lett å få noko å gjera for den
som berre hadde Andre-Eksamen, so det kom visst til
å taka Tid fyrr han vann seg fram; men han fekk drygje
og sjå um det ikkje skulde laga seg. Meir var det
ikkje verdt å segja for det fyrste, tenkte Daniel; han
sende Breve.

Lengi gjekk han og venta på Svar. Han tok alt til
å undrast på, um han skulde skrive til Grosserar Helle
og freiste med honom. Men so kom det Brev frå Kapellanen.
Der stod, at Daniel skulde tala med Jens Rud:
so vilde han gjera Utveg. Men Kapellanen vilde ikkje
at Daniel skulde liggje altfor lengi og "lesa i Ro"; for
den Teologien me no hadde, var den verste tyske Åndløysa
som tenkjast kunde, og reint ut fårleg å rote seg
ned i; og når alt kom ihop, so lærde ein meir av Live
enn av alle Bøkar. Difor vilde Jens Rud sjå å skaffe
han Arbeid når det leid på, men då ikkje meir enn at
han skulde kunna lesa samstundes,

Daniel lika ikkje dette siste so godt. Men ein Utveg
var all Tid betre enn ingin. Og so fekk ein sjå etterkvart.
Då han fortalde Hanna at han skulde reise, såg

SIDE: 193

han at ho vart annars ved; og han kunde ikkje dylja for
seg sjølv at han lika dette.

XIII.

Med Glede såg han Kristiania att, der det låg og dirra
i Juli-Soli, grått og svevntungt, tyrstande etter Regn. Her
var då i Grunnen den einaste Staden der ein Student
kunde halde ut å lìva; og han tenkte med seg sjølv, at
han vilde heller slite sine Dagar som ein Ekstraskrivar her
enn grava seg ned på Bondebygdi og vera Lærar i Livsvisdom.

Han leigde seg eit 4 Dalars Rom i Homannsbyen; vilde
bu som Folk. So gjekk han til Skræddaren. Betala sine
gamle Klæde og borga seg nye, dei finaste han enno hadde
ått. Hjå Hattemakaren kom han i Skade for å kaupe
seg ein Flosshatt; hadde ikkje nettupp tenkt på dette;
men ein Gong laut det no til. Sistpå kaupte han eit
Par svarte Hanskar. Og då han so ein Dag stod for
Spegilen og mynstra seg, kunde han ikkje anna finne enn
at han såg godt ut. Skjegge hadde vaksi og Håre
myrkna; og Aksline fekk han rette upp; det var elles
mange som var akslegruve. Han krulla på Munnskjegge
og tenkte med seg, at når han no berre kom på Danseskule
og fekk lært alt som høyrde den formelle Daning
til, so skulde han bli ein rett præsentabel Herre.

Men då han kom på Gata i den nye Stasen sin, totte
han alt Folk gjekk og glodde på han. Dei fann det vel
rart, at han, som berre var Bondegut, vilde gå å sprikje
og vera Storkar ... ha-ha; at slike Tankar enno kunde
koma for 'n! Han keika seg upp og sette frons urbana
so godt han kunde; for det var den, det spurdest um.
Men det var ikkje alltid det hjelpte. Folk var so flirvise
og krønske; fælt so store på det; men dei kunde vente.
Dei kunde vente, dei gode Folk. Når han ein Gong kom
i Kappe og Krage, og dei då kannhende sat i Kyrkja og
høyrde sin Dom av hans Munn, so gløymde dei nok å
flire; -- huff, den som kunde bli Bisp! -- 

SIDE: 194

 -- Han gjekk på Helsing til Grosserar Storr og vart
vel fagna. Grosseraren sjølv var ikkje heime; men Fru
Louise var greid. Reint som ei Syster var ho imot han,
og vilde alltid han skulde fortelja um seg sjølv. Daniel
hadde ikkje noko imot å gjera henne til Viljes i dette
Stykke; alt som han vilde ho skulde vita fortalde han.
Og han fortalde ikkje anna enn som sant var. Han kunde
forsvara kvart Ord, han sagde -- for nokon Ljugar vilde
han ikkje vera; -- men han måtte undrast sjølv yvi kor
godt han fekk det til. Sjølve Haud'en til Artium klara
han fint; og då Fru Storr sagde at Haud var ein god
Karakter, og at Bror hennar heller ikkje hadde meir enn
Haud til Artium, vart Daniel so fornøgd at Augo hans
lyste gjenom Brilleglasi. Fru Storr såg seg glad på desse
Augo; dei var so djupe og trufaste, totte ho. So fortalde
ho han, kor glade dei hadde vori i han der heime på
Stensrud; då ho serskilt nemde Hanna, gjorde ho det
på ein slik Måte at Daniel vart raud. Frå den Stundi
tottest ho kjenne hans Hjartans Løyndom; men Daniel
tottest likso tydeleg vita, kvar han hadde henne i den
Saki. -- 

So gjekk han i Russelage. Der skulde det nye Studenterlive
hans byrja; og han spådde seg ein herleg Kveld
millom den grøne Ungdomen. Men han kom snart etter,
at Russen i År ikkje var som Russen i hans Tid. Det
var Leven og Ståk i Kveld som då; men der var ikkje
slik Glede i det. Og det som skulde vera morosamt, vart
ofte etter hans Meining fåmi. Han undrast på dette eit
Bìl; fann sistpå ein Grunn: det måtte koma av, at det
i År var so mange Bondestudentar.

Han kjende dei Karane berre han såg deim. Og han
lika deim mindre og mindre. Dette tunge og breide i
Rørslur og Andlitsdrag, dette, som han fyrr hadde trutt
var Kraft, -- det var ikkje Kraft; det var "Råheita".
Bystudentane hadde ikkje noko sovori, men kunde vera
like kraftige for det. Og det verste var, at Bondegutane
no såg ut til å gjera seg til av Råskapen sin. Dei
gjordest på å vera Bøndar; det var tilmed dei som
gjekk bondeklædde. Og so gjekk dei og glodde på Bystudentane

SIDE: 195

og på alt som fint var, med ein Storsnut so
ulidande ... Daniel fekk sjølv merke dette, og vart både
harm og heit.

Men verre enn verst var det, at Bystudentane fann
seg i dette Bondevelde, ja gjorde Krus for Bøndane attpå.
Det gjekk so vidt, at der var Bystudentar som lagde seg
etter å sjå ut som Bøndar sjølve. Daniel såg seg leid
på dette. Skulde det halde på soleis, so vilde det snart
ikkje vera noko framifrå å vera Student. Alle desse
Bondegutane drog Studenterlive ned; Folk vilde snart ikkje
vyrde Studentane meir enn andre Seminaristar.

Punsen gjorde seg drjug; og då han endeleg kom, var
han ikkje drikkande. Det var Sukkervatn. Russetala
hadde noko av det same. Der var mykje søtt og lite
sterkt; mange Blomar, men lite til å læ åt. Det meste
var fagre Ord um Studenten som var "Folkets Søn", og
Studenten som var "Bærer av Ideen"; Russen helsa alt
dette med vill Eldhug; Daniel hadde so nær sjølv vorte
rivin med; men so hugsa han i rette Stundi, at slikt vilde
upplyste Folk kalle Frasur.

Og det vart verre og verre di lenger det leid. Det
var ein som tala for våre "folkelege Stormenn", som var
"Utslag av den norske Folkeånd"; dei løyste det, som
låg "bundet i Folket", og var Folkeførarar, Folkeskaldar,
Folkekjempur, Folkefrelsarar. Ein annan tala i svimrande
Ord um "Nordens Ånd", som var alt og var god til alt;
so kom det ein og tala for Folkehøgskulen, som var "Datter
av Nordens Ånd"; denne Skulen skulde vekkje Folke
og løyse Folke og spela Folkeprinsessa ut av Havmannens
Vald; men Havmannen var Materialismen. Sistpå kom
det ein ung Bygut upp og tala på "Målet"; då vart
Daniel både skamfull og arg. Han lika ikkje å høyre
denne Bondelåten i godt Lag; og når ein fyrst med Slit
og Slæp hadde arbeidt seg upp or Bondelive, so vilde ikkje
han vera med og støype seg ned i det att. Han reiste
seg og gjekk ut i eit Siderom. "Eit Lìve! fyre da' norska
Målet!" skreik Målstrævaren; "Hurra! Hurra! Hurra!"
svara Salen; Daniel meinte dei var galne.

Han sette seg ved eit Bord og smaka på Punsen.

SIDE: 196

Han kjende seg so leid og åleine. Bøndane lika han
ikkje; og millom Byfolke var han nok heller ikkje rett
heime. Rangsnutt var alt. No hadde han fengi som ei
Von um å nå fram til fin Folkeskikk; men so gav Byfolke
seg til å vera Bøndar; det var plent liksom det han
hadde stræva etter alle sine Dagar, ikkje skulde vera noko
tess lenger no. Han forstod ikkje sovori. Og alt tok til
å gå i Ring. Sistpå vart hans harmfulle Tanke heftande
ved Kapellan Hirsch. Hadde den ... den ... Drøymaren
lært han upp på vanleg Latinskulevis, so hadde
han fyrr vorti Bymann. Men so var det, når Fatikmanns
Son skulde fram i Verdi; det gjekk på Slump, og so gjekk
det deretter. "Hurra! Hurra! Hurra!" kom det dundrande
frå Salen som Toreskrell, "Hurra! Hurra! Hurra!" verre
og verre ... og so ein Dur, eit Dunder av Klapping;
og ut av Brake arbeidde det seg fram ein Song, sterkare
og sterkare, sterkare og sterkare; og Songen vart til ein
Storm som fyllte Huse:

"Ja vi elsker dette Landet
som det stiger frem
furet, veirbidt over Vandet
med de tusind Hjem!"

Daniel sat og undrast på, um dei der inne elska Fedralande
slik som dei skreik til. Men elles var det minst
fyri å elske Fedralande for deim som hadde det godt.

Noko lenger utpå Kvelden kom han i Lag med Strand
og nokre andre; ein av desse hadde ei Konjakflaske med
seg, og so fekk Daniel kvesse Punsen sin. Det gjorde
godt. Men Strand gjorde Narr av Daniels "nye Menneske"
og hadde lært seg til med ein Måte å tala på,
halvt skjemtande og halvt spottande, som Daniel ikkje
kunde like. Ein var aldri stød på um han meinte det
på vondt eller godt det han sa; det var ein Bondestorsnut
mykje verre enn frons urbana. Av dei andre lagde Daniel
mest Merke til ein feit, bleik, roleg Fyr med ljost Hår,
taksteinsraudt Skjegg og store Brillur; det var han, som
hadde Konjakflaska med seg. Namne hans var Olai Juberg;
det skulde då vera han, som Haugum hadde sagt
var so øydelagd? Det måtte vera noko stort Tøv. So

SIDE: 197

var der ein halvgamall ein, som var framførd som "Cand.
filos. Eleasar Karelius Manassesen Stormyrhals, almindelig
kaldet Karl Magnus", ein svart-muskin, mager Nordlending;
frå dei gruve Aksline skaut Hals og Hovud seg
fram som på ein Fugl. Den fjorde i Lage var ein ung
Russ, Aslak Mogen frå Telemark: det var kannhende den
fagraste Guten Daniel enno hadde set; men Bonde kunde
ein sjå han var. Daniel undrast lengi på denne Guten;
fann endeleg ut, at det måtte vera ein Ætting av desse
gamle Odelsbøndane, som no snart vilde vera Mythe.

Karl Magnus førde Orde. Han var sterkt uppglødd yvi
den unge Bergensaren som haddi tala Mål; soleis skulde
det gå; på den Måten skulde Målsaki vinne. Russen
var gild i År. Det var Folk med Ålvor; og so var der
so mange Bøndar. Gilde, støde Gutar, seige som Bjørkekubbar;
merkeleg gode, sterke Åsyn var det på dei
fleste; og so blygdest dei ikkje lenger for å vera Bøndar.
Han gjekk alltid um Hausten og såg på Russen, fortalde
han; såg etter korleis Åkeren stod; um det var Grøde
som var verd å berge inn; han hadde slik Glede i den
Tanken, at kvar ny Haust gav nye Vonir for Lande.

Men sùmt var det som var flirande med. Som no alle
desse gamle, desse som gjekk og masa og aldri vart ferduge.
Heile Åre låg dei i Hie, sùme uppå Lande,
andre på ein Hybel; ingin visste um deim; men til Artium
kom dei krekande fram, underlege og forkomne, folkerædde,
holsvoltne, slìtne og bøtte, fælare og fælare for
kvart År, meir og meir lurvelege, yvigrodde med Skjegg,
med Ragg; ha-ha-ha, dei hadde Ragg! Gamle Vidunderbø,
han var då endeleg berga; Karl Magnus hadde sakna
honom i År. Men no var det Lars Risvold; han vart
visst likso seig han. Karl Magnus hadde lòti låne han
Pengar til Eksamensavgift i År ... 10 Dalar Netto,
reint burtkasta. "Ja han lìver på Lån no," sagde Strand.
"Men han held seg fin likevel!" svara Karl Magnus; "han
rakar seg og gjeng med kvitt Slips ... Det er det tåpnaste
du kann sjå; alle Folk trur han er Teolog! Han
ser ut som eit Asen i Messeserk eller som ein Sau i
Snibel" ... Di meir Karl Magnus drakk, di høgmæltare

SIDE: 198

vart han; og han fikta med Armar og Akslir i ustanseleg
Uro.

Ja det var mange av desse Landsgutane det gjekk sjeis
med, sa Strand. Mange nådde ikkje Artium; andre rokk
so langt, men ikkje lenger; sùme stansa med Andre
Eksamen; og ikkje fåe døydde; vonde Dagar og Slit drap
mang ein Mann; og dei som nådde fram var ofte utslitne.
"Og dei fleste vert Teologar," sagde Olai Juberg med eit
seint, rolegt Mål. Å ja; Karl Magnus kjende deim,
desse nye Bondeteologane; dei var audkjende; mykje fæl
Fant; tunge som Kjølsvin, med myrke, breide, fanatiske
Andlit, høvelege til Tukthusprestar eller Indremissjonærar
... Men at Bondegutar flest gjekk den Vegen var rimelegt.
Dei var upplærde til det, fyrst på Ålmugskulen
og sidan på Seminarskulen; når dei kom her inn visste
dei ikkje kva Studering var; det einaste dei kunde var å
lære Leksur og tru på Skulemeistaren; og so tok dei
Teologien. Det kunde vera godt og vel, men ... Pokkeren
take han Gamle-Eirik Pontoppidan. "Og Ramslæringa,"
sagde Strand. "Å," svara Karl Magnus, den
er ikkje den verste! Når det gjeld Pontoppidan trur eg
Ramslæring er det likaste; for dei som lærer seg til å
tru at dei forstend Pontoppidan, dei vert Tullingar reint.
Dei fær Fjøli for Augo og Ringen i Nasen so dei aldri
lærer å tenkje sjølvstendigt. Nei; men den kateketiske
Metoden, Far! den er Ulykka! Det er beintfram Upplæring
i å vera Ettersnakkar og usjølvstendig; du skulde
aldri sjå slik Styggedom!" -- "Å, når det kjem til
Stykke," sagde Strand, "so er det Dogmatiken som må
ut or Skulen, skal det bli Folk av oss." -- "Skål,
Strand!" sa Juberg. "Ja, ja; Heimen og Kyrkja greider
no Trui best dei," meinte Karl Magnus.

"Enn du då, Aslak, vil du bli Teolog?" spurde Strand.
"Å langt ifrå," svara Aslak, han smilte som eit Barn,
"eg vil ikkje vera noko Slags Embættsmann eg." "Det
gjer De rett i," sagde Karl Magnus. "Når Folk kjem i
Embætte er det som dei var daude. Dei vert bundne av
alt dette "foreskrevne", og so somnar dei av; kapslar seg
inn som Trikinar, og ét og drikk og avancerar etter Anciennitet"

SIDE: 199

... "Ja, og so hev dei ikkje nokon Vyrdnad
millom Folk," meinte Aslak; "dei er so nautne at dei
berre vert til Lått. Og det dei røder um er Løn og
Pensjonar; og som dei ser ut! Når du ser slik ein
gamall grå og sur og skakk og slìtin Fut eller Prest, so
er det plent som du såg eit Par gamle skeive, ut-trødde
Sko!" Aslak lo lystigt; dei andre med. Men Daniel var
vond og kunde ikkje lenger like Aslak; -- å segja nokon
Ting imot kunde sjølvsagt ikkje nytte i dette Lage.

Betre lika han seg, då dei tok til å fortelja Sogur frå
"Fabriken". Strand og Juberg fortalde i Kapp; Daniel lo
so Tårine draup, og fortalde eit og anna som han sjølv
kunde hugse; dei Par Åri på Heltbergs Skule var dei
gildaste han hadde livt! Karl Magnus forklåra, at Gammeln
hadde gjort meir i vårt folkelege Utviklingsarbeid
enn nokon kunde rekne ut; han heldt serleg fram, at so
mange av Bondegutane frå hans Skule vart Juristar og
Filologar. Og det vart tidt våre beste Folk. Til Døme
vart millom andre Hærland nemnd; og Strand sagde, at
det einaste denne vanta på å vera "fullvaksin" var, at
han ikkje var Sosialist. Daniel merka seg dette. Karl
Magnus lagde imot; men det kom seg vel berre av, at
ikkje han heller var "fullvaksin" i den folkelege Politiken. -- 

Strand og Karl Magnus og Daniel gjekk sistpå heim
til Olai Juberg og drakk Øl. Samrøda kom no inn på
drjugare Ting; Strand og Juberg tala um sine Syndir som
nok ikkje var fåe; og det var Gutar som ikkje var
bljuge for å segja som det var til. Fælt so ufint som
slikt var når det ikkje hadde rette Svingen, tenkte Daniel.
Han gav seg i Drøs med Karl Magnus; denne var
no eit Grand fløvin og tok til å fortelja um ei stor Uppfinning
han arbeidde med; det var ei Fljugemaskine som
han trudde vilde bli praktisk. Han grov og leitte i alle
Lommur etter ei Teikning han hadde gjort til denne
Maskina, men fann i Staden for den eit Brev, som førde
Tanken hans inn på ei ny Leid.

Breve var frå ein Skulemeistar som hadde misst
Posten sin, av di han var vel glad i godt Lag. Det hadde
fleire Gongir vori Ugreidur med han; til Slutt hadde han

SIDE: 200

gjort ... gjort ... "Skandale?" spurde Daniel; "å ja;
og so vart han sat på berr Bakke. No vilde han her
inn til Hovedstaden og søkje si Næring; og det var ein
glup Kar; men Karl Magnus visste at det ikkje kunde
nytte. "Ein Fyr som er avsett for Fyll!" -- Daniel
hadde vondt av Skulemeistaren. Men når Folk ikkje
tok seg i Agt ...

"Ja, ja; det er det, som er Ulykka," sagde Daniel, han
tok og til å få vel mykje Øl; det er det som er Ulykka
... Folk vil lìva godt og ... hava det godt ... i Staden
for å arbeide og spare. Tenar dei noko, so gjeng
det til Stas og Fjas; dei ét det upp og drikk det upp ...
og sidan gjeng dei og drøymer og drøymer og liter på
Slumpelykka; gjeng det gali, so kann dei alltid få Arbeid
sidan ... Slikt gjeng aldri godt. Det er Villmannskap!
Bonden er ikkje lenger den ... Odelsbonden, som han
var i gamle Dagar; Garden hans stend i Pant i Hypothekbanken
... og so gjeng Bonden og trælar for den; og
det vert upp i Fant alt ihop. Det hev vori sagt mange
fagre Ord i Kveld um Upplysning og Åndsliv; men ...
ja. Folke må lære å arbeide; det er Tingen!"

Strand sat og glodde på Daniel med heite Augo; so
sette han i og svor på, at den som sagde at Folke ikkje
arbeidde, han laug. Og den som sagde at Folke livde
for godt, han var eit Talghovud ... Det kunde vel hende
at desse Proprietærane uppå Kaksebygdi livde som Naut
og drakk Skogane sine upp i Sjampanje; men dersom
Braut trudde, at Bøndane i det heile var slike Skadedyr,
so var ikkje han Mannen til å føre det store Ord i den
Sak. Daniel stirde på Strand; hadde aldri set Maken til
Augo: dei lyste brandgult som på ein Orm; "eg hev vel
Rett til å hava Meiningar, eg og," stota han. "Dei
Meiningane De hev lært uppå Kaksebygdi, dei kann De
hava for Dykk sjølv," svara Strand eggjande; "og elles
hev De vel aldri havt meir 'Meiningar' enn De hadde
godt av, Herr Braut!" Daniel var uroleg; han svara:
"eg hev aldri vori Partimann ... Eg bryr meg Pokker
um Politiken ... Det eine Partie kann vera likso godt
og likso gali som det andre ... Skillingspolitiken, den

SIDE: 201

hev eg no aldri trutt på ... Lande vert ikkje rikt av
å knipe inn 20 Dalar på ein stakkars Pensjon ...
Kannhende er det ikkje Gull alt som glimar i denne
Folkehøgskulen heller; hadde Kandidat Meier fengi det
Prestekalle han søkte ..." -- "Hev Meier søkt Prestekall?"
harska Strand i. "Han hev kje so mykje som
teki practicum!" skreik Karl Magnus. Daniel kjende seg
våpnlaus og vart rædd. "De vil kanskje prøve å kaste
Mistanke på ein Mann som Meier, De?" spurde Strand;
"det er Fanden gale meg det sjoflaste eg hev høyrt.
Koma med beint ut Lygn for å sverte ein Mann, som
hev sett heile sitt Liv inn på å hjelpe Bonden! Meier
er ein Mann som skulde hava Takk og Vyrdnad av heile
Lande; og minst av alle tenkjer eg Herr Daniel Braut
hev Rett til å tala um uægte Gull!" Strand eggja seg
meir og meir upp, og vart sistpå so grov og leid, at
Daniel ikkje såg seg onnor Råd enn å koma seg av
Garde. Med tungt Hovud rusla han heim; han hata Strand
og heile Hurven; det var reine Råheita alt ihop. -- 

 -- Um Morgonen vakna han fyllesjuk og leid. Det
siste av Gårkvelden hugsa han uklårt; låg og stræva
i pinefull Uro med å draga seg det til Minnes; og di
meir han hugsa det, di sveittare vart han. Aldri i Verdi
torde han koma til Jens Rud no; han fekk skrive til han,
og helst med same.

Han skreiv. -- Og fekk skriftlegt Svar. Stutt og rolegt.
Jens sende han ein Setel som gav han Rett til å
hevja 10 Dalar Månaden hjå Sakføraren hans; 10 Dalar,
smått Stell, tenkte Daniel. So lova Jens at han skulde
sjå og finne Arbeid til han; nå, det vert vel ikkje so
brådt, tenkte Daniel. Sistpå Helsing frå Kapellan Hirsch,
som var i Tyskland, men venta seg heimatt til Våren;
nå ikkje fyrr, tenkte Daniel.

Men av Tonen i Breve tok han den Tanken, at Jens
ikkje lenger vilde hava noko Kjenskap med han. Då kom
det noko ubljugt og kaldt upp i han; og han sagde for
seg sjølv: "godt og vel! Likso godt at dei veit det; so
er eg kvitt deim."

Men han lika seg ikkje rett. Han hadde liksom ein

SIDE: 202

Usmak av seg sjølv; og han tenkte med Fælske på, kor
fint Jens Rud kunde smile. -- 

 -- På dei teologiske Fyrilesningane kom han til å
trivast godt. Han merka nok at han hadde gløymt ymist
av sin Artiumskunskap; og mangt av det som ein her
burde kunna hadde han aldri visst; han fekk taka seg
Ålvor fyri og lesa, so snart han fekk Stundir til det.
Men sjølve Teologien vart han glad i; og det var noko
Tøv, det Karl Magnus hadde sagt um denne Lærdomen.
For her var meir enn nok til å prøve Tanken sin på,
og meir enn nok til å granske. Mest dagstødt kom
Professorane inn på djupe, vande Spursmål, som stundom
var so svære at han aldri hadde tenkt det kunde finnast
slike i Trui. Men di sværare dei var, di gildare var det;
for han visste alltid so trygt, at Professoren vilde vita å
greide deim til Slutt på den rette, fyriskrivne Måten.

Ein av dei fyrste Dagane råka han Haugum, som han
helsa på med stor Glede; med honom skulde han vel
finnast att. Men Haugum viste seg å vera den same
som han hadde vori, kannhende heller eit Grand stridare.
Han gjekk so vidt, at han kritisera sjølve Professorane;
og alt som ikkje var etter hans Hovud, det var "åndlaust"
og meiningslaust og ravgali på alle Måtar. Daniel
kunde ikkje like slikt. Det var Fanatisme; og han skýna
at der ikkje var Råd med Haugum. Sidan tala dei
sjeldan um høgare Spursmål; Daniel kunde ikkje vera
som han vilde når han rødde med sin gamle Vén.

Um Kjærasten til Haugum fekk han vita at ho ikkje
var so rik som ho kunde ha vori; Far hennar hadde sett
mest alle Pengane sine i Skipspartar, og hadde havt svære
Tap i seinare Tid. "Er det den fyrste du hev elska
dette?" spurde Daniel. "Å langtifrå," svara Haugum
og lo; "eg hev elska so mange!" -- "Ja men for Ålvor?"
 -- -- "For Ålvor hev eg berre elska ei fyrr, og
ho narra meg." -- Um ei Stund heldt han fram; "det
er sant: kor lìver Hanna Stensrud? Ho er ikkje forlova
enno?" -- "Ikkje det eg veit." -- "Hm, rart nok! Ho
var so gode Venir med ein Løytnant her inne ... sùme
segjer med tvo. Men dei fann henne vel ikkje rik nok."

SIDE: 203

Daniel vart uroleg; "er ho ikkje rik?" spurde han. "Å
jau; for oss so -- . Kannhende du tenkjer på henne?"
 -- "Å langtifrå!"

Elles hadde dei fleste vorti meir eller mindre umskapte;
noko som ein ny Hâm hadde lagt seg yvi deim;
det var vel den akademiske Borgarskapen. Sùme hadde
laga seg so um, at dei lite var attkjennande; det galdt
vel um Teologane mest. Der gjekk t. D. Johannes
Ortvedt reint som ein ny Mann; han var svartklædd og
høgtidsam, og smilte men lo ikkje lenger. Jens Rud las
Jus; men det vart fortalt at han vilde heim og bli Gardbrukar.
Markus Olivarius studera "Jus, Filologi, Teologi,
Medicin og andre Vitskapar", og "visste alt som andre
ikkje visste". Aslak Fjordan var farin til Amerika; "det
var ikkje Råd at ein akademisk Borgar kunde gjera noko
til Gagns her i Lande", skulde han hava sagt. Sven
Dufva låg på Lande og kvilde Hovude sitt; Gregus
Johnsen låg på Lande og "samla Inntrykk"; Rødberg
fór ikring på Vestlande og var Lægprædikant. Det vart
i det heile sjeldan noko av det med Bondestudentane,
etter som Daniel kunde skýna; dei som kom nokon Veg
var dei som slog seg på Teologi.

 -- På ei Ettermiddagsfyrilesning råka Daniel sin
gamle Skulekammerat Kristian Bliland; det var berre med
Naudi dei kjende kvarandre att. Dei hadde mykje å
drøse um no; og Daniel fylgde Kristian heim på Rome
hans. Det viste seg at Kristian var den same i Lag og
i Åtferd; men Meiningar hadde han skift um ymse Ting;
og då vart Daniel so glad, at han våga seg fram med
mykje av det han elles ikkje torde tala um.

Dei samdest rett godt. Kristian vilde fylgje dei "folkelege",
når han berre kunde vera stød på at dei ikkje
gjorde alt for fast Samlag med Grundtvigsmennane; "ja
er det ikkje det eg òg er rædd?" sagde Daniel; "dei er
Grundtvigsmennar mest alle ihop; og mange er reine
Rasjonalistar!" -- "Ja, Rasjonalistane er no ikkje so fårlege,"
svara Krìstian rolegt; "det er dei grundtvigske med
sine Folkehøgskular og alt det -- ; skulde dei få Inngang
i Folke ... med sin Pelagianisme og heile sin

SIDE: 204

flåe og grunde Kristendom ... so Gud hjelpe oss." -- 
"Det er sant," sagde Daniel; "og no er dei alt komne
so langt at dei tek til å snakke beintfram um å taka
Kristendomen ut or Skulen!" "Det kann eg ikkje tru,"
svara Kristian ålvorsamt. "Tru? Eg hev høyrt det med
mine eigne Øyro; -- ja av Teologar hev eg høyrt det!"
Kristian rugga på Hovude. "Og det som er verre enn
alt," heldt Daniel fram, "eg hev høyrt sagt ende ut, at
Rettfylgdi av desse folkelege Tankane er Sosialismen!
Sosialisme og Kommunisme ... er det ikkje fælt?"
Kristian såg reint fortenkt ut. "Eg for min Part," heldt
Daniel fram og gjorde seg roleg, "hev i seinare Tid funni
det best å slå meg ifrå Politiken og dei Ting; for det
er ikkje godt å vita kor langt ein kann fylgje med no,
tykkjer eg." -- "Nei," sagde Kristian; "det gjeld nok å
sjå seg fyri." Daniel var so glad at han undrast på
det sjølv.

Han åt til Kvelds hjå Kristian, men fekk korkje Øl
til Maten eller Toddy etterpå. Kristian lagde iser ut
um Grundtviglæra og kor fårleg den var; sidan fortalde
han um, at dei på Latinskulen hadde havt slik ein merkeleg
Mann til Religionslærar i dei siste Par Åri. Då
Daniel vilde gå, sagde Kristian: "skulde det ikkje vera
godt um me bad med kvarandre i Kveld?" -- Au, stend
det slik til, tenkte Daniel; "jau, jau, gjerne," stota han.

Og so måtte han høyre på Kveldsbøni hans Kristian,
som vart både lang og drjug. Ja; den, som var so langt
komin! Daniel for sin Part fekk vel drygje til han vart
Prest. So lengi ein låg her og studera, hadde ein so
mykje anna å tenkje på ... det var ikkje so greidt.
Elles var det no som ein tok det til med denne Bondeskikken
å "halde Bøni"; i fine Hus brùka dei det aldri,
og dei kunde vel vera like gode Kristne for det? -- Daniel
gjekk, so snart Bøni var fråseg-gjord; og han åt
ikkje oftare til Kvelds hjå Kristian Bliland.

Men stundom åt han til Kvelds hjå Endre Storr. Fru
Louise var alltid hyggjeleg; og so lærde han formel Daning
i det Huse. Grosseraren kom Daniel til å like betre
og betre etterkvart. Det var ein vitug Mann; og han var

SIDE: 205

ikkje so materialistisk heller som fyrr; det var som han
fekk meir og meir Vyrdnad for den akademiske Daning
etterkvart som han såg, at det var frå den me måtte
vente den største Hjelp mot Frasepolitiken. Student Stensrud
og hans Venir vanka jamt hjå Storr; Daniel vart
so halvt um halvt kjend med sùme av deim; og han fann
ut etterkvart, og vart glad ved det: at på Botnen var dei
ikkje so overlag fine endå.

Noko anna tok han au til å skýna som gjorde 'n godt:
Folk flest var visst ikkje stort sjølvstendigare enn han
hadde vori. Det var nok ein heller ålmenn Ting det,
at Folk lånte sine Meiningar av andre; og so vart dei
sjølvstendige med Åri, etterkvart som desse lånte Meiningane
grodde seg fast i deim. Daniel hadde ei Kjenning
av, at han snart skulde vera likso sjølvstendig som
nokon av dei andre; Halvor Mosebø kunde for den
Skuld vera kor han vilde med Fyrilesningane yvi Etiken.

Meir og meir lærde han å forstå, at det ikkje kunde
nytte å "tru på Bonden". Han hugsa den Kallen, som
han gjekk burt etter Bygdine skìtin og svart og gróv
i Moldi og tenkte berre på det som gav i Gryta, full av
Hat og Mistru til Autoritet og Daning og Upplysning ...
Skular vilde han ikkje hava; Jensens Lesebok var Djevelskap;
vilde ein lære han Folkeskikk, so berre vart han
vond eller gjorde Gjøn; og Statssakir hadde han so lite
Tanke um, at han lét seg køyre i Ring av Jåbæk; og
denne Bonden skulde vera Landsstyrar! I Grunnen var
det vel ingin som meinte slikt. Dei som sagde det hadde
sine eigne Fyrimål ... Hjelpe Bonden fram? Bonden
vilde ikkje fram. Han kunde ikkje koma fram heller;
han hadde ikkje Råd til det. Han laut slite all sin Dag
for Maten til Munns; han fekk ikkje Stundir til å lære.
Det nytta ikkje å snakke um slikt. Det var berre dei
som hadde Råd, som kunde vera upplyste. -- 

 -- Med Pengar hadde Daniel vandt um å klara seg;
og verre vart det. Og endå laut han stundom hjelpe
andre. Lars Risvold kom upp ein Kveld og sette seg til
å prata ... Daniel skýna so godt kva han vilde, og
ynskte Fyren til Bloksberg. Men dersom no den Stakkaren

SIDE: 206

gjekk og svalt? so skulde ein hava det på Samvite,
um ein svara nei ... Det var sant det gamle Orde,
at Armod var Synd. Slike Gagnløysur som gjekk og livde
av å plundre sin Næste, dei fortente å svelte, når alt
kom ihop. Fleire slike Stakarar kom; millom deim Peder
Monsen, som vilde låne ein Dalar til i Morgo; han fekk
med det same Tilføre til å fortelja, at han ikkje hadde
sagt noko til Jens Rud um den Pipekonserten -- hm.
Ein Kveld kom Bent Bu; han helsa på Daniel som
"Skulekammerat" og var "gamall Kjenning". Daniel hugsa
ikkje Fyren, ikkje Namne dessmeir, men torde ikkje anna
enn halde gode Minur; han reiv i Øl og drakk Skål for
"gamle Dagar" og var i si verste Beit. Men Bent Bu
fortalde med Lått og Gaman um korleis han hadde freista
Live. Svolti hadde han tidt og trådt; meir enn ein Gong
hadde han livt i Dagevis på berre kaldt Vatn; men like
kaut hadde han vori kor som var; og so hadde han havt
det godt med, sùme Tidir. Millom anna hadde han skrivi
i Avisur, laga ihop Skrynjur og selt dei til "Posten" for
ei Mark Stykke, og anna slikt; men det beste Spikke han
hadde gjort, det var då han heldt Strid med seg sjølv i
"Bondevennen" og "Posten" um Folkehøgskulen. Skreiv
fyrst eit Stykke i "Posten" under Merke "Audiatur et
altera pars" -- ha-ha -- ; skreiv so eit Stykke i "Bondevennen"
imot seg sjølv so Busti fauk, og fekk Pengar
både i "Posten" og i "Bondevennen". Ja, ja! kva Fanden
gjorde det? Kunde det ikkje vera det same for dei
Fillebladi kven som skreiv, berre det var godt skrivi? -- 
Jau; Daniel kunde ikkje motsegja det; han lika i Grunnen
denne djerve Karen som var so lite Partimann. Men
Enden på Visa var: låna meg ein Dalar.

Det vart snart so smått for Daniel, at han laut til å
låne att sjølv. "Studenterlive" vart det då lite av med.

Han var åt å koma i Lag med Olai Juberg og hans
Jamlikar, Karar som hadde Greide på både Studenterliv
og Kristiania-Romantik; og slikt burde ein lære å kjenne,
meinte Daniel. Men Pengar laut til; og kvar skulde ein
taka deim. Kapellan Hirsch hadde sett han reint på
Sveltefôring her inne.

SIDE: 207

Når han um Månadsdagen fekk sine tie Dalar, var
det berre so vidt han fekk stogge dei verste Kravsmennane;
so var han snaud. Han gjekk som inni ein stor
Ring av gamall og ny Gjeld, og Ringen drog seg meir
og meir ihop, og tettare og tettare inntil ... han såg
godt at dette ikkje lengi vilde greide seg. Og so kunde
han kvar Dag vente at Jens Rud kom og baud han Arbeid,
fælt, åndlaust Skulearbeid ...

 -- Skulde han gjera seg uvyrdin og bêle til Hanna?
Ho var ikkje stygg. Ho hadde endå havt Løytnantar til
Friarar ... Og so hadde ho Daning; var Dame. Ho
kunde spela Piano. Og hadde Sans for Poesi; ikkje so
lite Sans for Poesi. Og kunde laga Mat attpå. Gjorde
han det, so kunde han få Pengehjelp av Proprietæren;
han kom med ein Gong ut av all si Skuld og Naud, og
kunde endeleg ein Gong få lìva eit Par glade Studenterår...

Når han vart eldre og fekk Embætte vilde han umvende
seg og taka Live ålvorsamt; og då vilde Hanna
vera serskilt høveleg. Inga? Ja, men når han ikkje
fekk Pengar, so vart han gangande her i alle sine Dagar,
vart gamall Student eller Skulemeistar, og kunde ikkje
gifte seg med henne kor som var. Kor visste dessutan
han, at Inga Holm brydde seg um Daniel Sørbraut? Det
heile var noko Tøv; Barnedraumar, Gutegrillur; når det
kom til Ålvor i denne Verdi, so kunde det nok ikkje
nytte å hefte seg burt med sovori.

Oftare og oftare tenkte han på dette; men med Friarbreve
vart det inkje av. Kvar Gong han skulde til, misste
han Hùgen. I Staden tok han til å spara.

Ein sur myrk Vinterdag flutte han uppå Hægdehaugen
og leigde seg inn i eit Kot til halv tridje Dalar; sidan
bar det i Veg med "Middag på Dampen". Det var
hardt å gå på det no. Når han kom inn i den store
myrke Matsalen, var der ei Matlukt so ram og stram, at
han vart mett med same; og so var her so "folkelegt"
og fælt. Klokka vel 2 kom Armodsdomen frå Skulane
og Universitete strøymande; ikkje minst alle desse Småfolkssønine
som studera ... han hadde aldri fyrr visst

SIDE: 208

at dei var so stygge. Og han kjende Lukt av Hybelen,
av gamall Tobaksrøyk og Parafin, av Kaffemaskinar, Hushaldsbraud,
Pultost; og han såg Minningar av all den
Vesaldom som fylgjer med, når tunge Arbeidskraftir sèt
seg til og les, i Staden for å slite og arbeide i den friske
Lufti. Sjølve Maten smaka "folkelegt" her; han måtte
ha vori fælt demokratisk i den Tidi då han lika denne
Kosten. Ender og då såg han Kjenningar som han
ikkje vilde råke, slike som Hærland eller Fram; dei såg
endå skralare ut enn fyrr, totte han. Serleg Fram; han
var lang og losliten og mager, med eit langt Lurvehår
ned-yvi Øyro og Akslir, so han såg ut som ein Kommunard;
det var ikkje likt til at dei "store Ideane" kunde
korkje føde eller klæde sine Folk. Då hadde dei det
betre, desse gamle Departementskarane og Pensjonistane
som då hadde sitt Brød; endå dei såg ikkje glade ut
dei heller, der dei sat og maula yvi Lapskausen og sine
svikne Vonir, trøytte og leide, gråe av Papirdumbe og
Kontorluft, med smale, magre, turre Andlit, med Månar
og Fleinskallar og grått Skjegg ... Busteper'ar, Hønsehaukar
med fallande Fjør, -- underlege Motstykke til
Studentane. Men her og kvar sat Mennar av Folke, skitne,
tettbygde, stolpesterke Arbeidsmennar, og åt og drakk so
rolegt og hjartelegt som det ikkje skulde finnast den Ting
på Jordi som heitte den Dag i Morgo.

Daniel sat og såg på dei gamle, til dess han forstod
deim. Dei hadde drøymt stort og fagert, dei au ein Gong;
og so skulde dei no sitja her og maule Labskaus millom
Arbeidsmennar og Fiskekjeringar. Det var fælt å tenkje
på. Og endå vilde Jåbæk knipe; knipe og knipe på
kvar stakkars Skillingen som ein arm Statstenar skulde
freiste Live med i den gledelause Alderdomen. "Folke"?
Folke såg dei her rundt ikring seg, sterkt, rått, friskt;
Folke livde likso godt som dei, betre enn dei, og hadde
ikkje kosta ein Skilling på å lære Vitskap. Ein dugande
Arbeidskar tente kannhende ein Dalar Dagen; og han
hadde ikkje Obligasjonar sugande på seg som Blodiglar,
eller ein Flok Gutar som var nøydde til å studere ...
Folke hadde det godt; dei upplyste hadde det vondt; og

SIDE: 209

endå sat han Bonden der uppi Tinge og vilde knipe og
knipe ... for no var det Råskapen som skulde regjere;
Råskapen skulde styre Rike og Land! Daniel kunde
godt forstå at dei kalla Jåbæk upp på sine Hestar og
Hundar.

Embættsstande måtte bergast uppe; han såg det klårt.
Den råe Hopen vilde at alt skulde vera Hop; og so
låg dei og nivellera og nivellera og vilde røre allting
saman i ei Surpe. Det var komi so vidt, at Bondegutar
gjekk her og gjorde Narr av Embættsmennane ... og
dei hadde Rett på ei Vis: Embættsmennane var ikkje
lenger det dei hadde vori. Men slikt dugde ikkje lenger.
Noko måtte der vera i eit Samfund som lyfte seg upp
yvi Mugen; noko måtte der vera som var stort og ædelt
og hadde Glans og Autoritet; ein Statstenar og hans
Yrkje måtte stå som noko høgt og heilagt; Embættsstande
var det einaste som kunde lìva eit Åndsliv her
hjå oss; den akademiske Daning var Ideens Presteskap;
og det var uforsvarlegt at Ideens Prestar svalt. Men Folke
skulde arbeide, arbeide og tena Pengar. Då vilde alt
bli hyggjelegt og godt som i gamle Dagar; Skillingspolitiken
vilde døy, og den gamle Odelsbonden vilde på nytt
koma til Magt i Norigs Dalar.

Han såg det so klårt! og såg det i slik ein stor,
blånande Samanheng; det var den største Tanken han
hadde havt. Og no tenkte han sjølvstendigt. -- 

 -- Ein Dag etter Nyår kom Jens Rud og baud Daniel
Arbeid. Hærland hadde vorti sjuk og måtte få ein i
Staden sin ei Tid; 14 Dagar eller so; ein fekk vone at
det ikkje vart lenger. Daniel vilde og vone det. Han
tok imot Tilbòde med ein Takk som ikkje var svært varm.

Og Arbeide gjekk som han tok det til. Gutane var
vrange og leide og Skulearbeide åndlaust; Timane vilde
aldri taka Ende; han kunde stelle seg so eller so. Karl
Magnus, som var Lærar ved same Skulen, var 'n stundom
til Hjelp; men kvar Dag, når han trøytt rusla heim frå
Skulen, svor han med seg sjølv på, at no vilde han
skrive til Hanna Stensrud. -- 

Han laut halde ut på Skulen ein heil Månad. Og

SIDE: 210

so snart han var fri og hadde fengi Løni, so kom Rekningane.
Rekningar i Rad og i Flokk, og Kameratar
han hadde lånt av, og Peder Monsen og Bent Bu som
vilde låne ...

Då Daniel på ei Vis hadde klara alt dette ifrå seg,
kom Postguten med eit Brev. Daniel reiv det upp i
uvisse Vonir -- : det var frå Jens i Larsebakken. Denne
hadde spurt, at Herr Braut no skulde ha fengi ein god
Skulepost; Bakke vilde då ynskje Herr Braut til Lykke
med denne. Elles vilde han segja at han hadde havt
ymse Pengetap i seinare Tid ... vilde vera svært takksam
... berre eit lite Avdrag kvar Månad ... "Moldtræl!"
murra Daniel og slengde Brevet.

 -- Det gjekk ikkje for seg, dette her. Han såg, at
han ikkje klara seg. Han kom snart so djupt i Gjeld, at
han fekk gå og træle i alle sine Livedagar berre med
å betala. Skulde det bli Løni for alt hans lange Stræv,
at han skulde lìva si Tid som ein ufri Mann, aldri bli
Sjølveigar, alltid slite for andre? Kannhende nådde han
ikkje so langt som til Embættseksamen dessmeir ...

Og so at han skulde taka Hjelp av Kapellan Hirsch,
 -- denne Åndsmannen, som til Takk for Hjelpi vilde hava
han med for ein Svelteskilling på eit Arbeid som Daniel
ikkje lika! Det var ein ulidande Ting å vera hjelpt fram
i Verdi av andre. Det var som ein hadde selt Sjæli si.
Alt det ein var og vart, det hadde ein andre å takke fyre;
og dei Karane, dei kravde sin Takk! Ein hadde ikkje
fri Rett yvi seg sjølv; måtte hugse på at Per og Pål
vilde hava Glede av Pengane sine; og Kapellan Hirsch
vilde hava meir, han. Daniel tenkte seg harm på dette.
Han vilde ikkje gå soleis lenger; han vilde forlova seg
og vera sin eigin Mann. Proprietær Stensrud sagde visst
ikkje nei, når han høyrde at Friaren var ein Mann med
sjølvstendige Meiningar, og ein Mann som kunde vera
teologisk Kandidat um tri År ...

Han stræva lengi, fyrr han fekk Friarbreve i Stand.
Det skulde som alle slike Brev vera kjærlegt; men so
skulde han ikkje segja meir heller enn han kunde svara
til, når han råka Kjærasten sjølv. Då han var ferdug

SIDE: 211

og hadde skrivi Utskrifti, vart han med ein Gong modlaus.
Det var liksom so fælt, dette-her. At det skulde gå soleis
med Daniel Braut hadde han ikkje drøymt um. Og
Inga Holm var nok ikkje so gløymd som han hadde tenkt.
Stakkars Inga! Enn um ho no hadde gjengi i alle desse
Åri og venta på han? Han hugsa Middagslage i Klokkargarden;
han såg henne i den koselege Klokkarstogo,
søt og ung og fordrøymd; og der var Sol inne og ute, og
Lauve i Hagen blakra i Sùmarvinden og kviskra um forlokkande
Ting ... Med Magt laut han drive burt Draumane.
Hadde ikkje sjølve Kapellan Hirsch gift seg til
Pengar? Hende ikkje slikt kvar Dag? Det var dei som
gifte seg med 40 Års Gjentur for Pengar; og Hanna var
då berre sju-otte og tjuge ... Og so var han nøydd
til, for Fanden! Han stakk Breve i Lumma og flaug på
Dør; best å få det av Stad, fyrr Tankane snudde.

Då han kom på Gata, strauk det framum han ei Ungmøy
som var so dragande ven; strakst etter ei til; og
endå ei ... friske, jomfruelege, blømande av Ungdom;
varme, glade, dårande, forlokkande; han sukka av Saknad;
Verdi var full av fagre Møyar, Møyar som Liljur, Møyar
som doggfriske nysprungne Rosur; men han ... Nå; um
nokre År var dei likso gamle som Hanna Stensrud; han
var ein Fatigmanns Son og fekk ikkje krevja det beste;
når han fekk Pengar skulde han nok greide det ...
Men då han kom til Postkassa, vart det med ein Gong
klårt for han, at det kunde drygje med Breve til i Morgo.

På Heimvegen dreiv han innum Karl Magnus; hadde
ikkje Hùg til å vera åleine. Der sat Dølen og prata;
men det høyrdest ut til at han var i Ulag, han med. Han
jamra yvi, kor lite Hjelp han fekk, og kor armt dette
Lande var å lìva i for Folk som honom. Han heldt seg
sjølv for so god ein Mann, både med Kunskap og med
Gråvur elles, at i eit større Land kunde han havt det
romt; men her vart han Ekstraskrivar. Og sistpå tok
dei ifrå han den Bìten med, so han berre hadde sin
arme "Døl" å halde seg til; og den vilde mange lesa
men fåe betala. Skadebot for det han ved sin ærlege
Tale hadde misst kunde han heller ikkje få, og det endå

SIDE: 212

han meinte han hadde gjort likso mykje til Framhjelp for
ein norsk Bokavl han som sùme andre.

Nei; ein skulde gjera Guano i dette Lande; det var det
einaste Folk brydde seg um. Dette Lande var eit Fjos
og ikkje ein Folkeheim; og når Kui fekk sitt Vombfyll,
ho, so var ho fornøgd. Det kunde ikkje nytte å bjode
fram Varur som Folk ikkje vilde hava; og kva Fanden
brydde Nordmennane seg um Norskdom eller Guanokratana
um Dikt? Regjeringi var eit Hønsehovud som ikkje forstod
seg på anna enn det åndeleg daude; og Storthingsbøndane
dugde ikkje til anna enn til å vera Rovediltarar
for Presten. Hå! hå! jau det var Statsmennar! Dei
gav 1000 Dalar til kvar gamall Prest som ikkje lenger
kunde gøy, og skalv i Kneom so snart dei såg Fjøri i
Futehaten; men kom det ein Mann som vilde skaffa Tankar
inn i alt dette Fleske, so fekk han gå til Fatig-Kassa;
kvi Fanden gjorde han ikkje Flesk; han som dei andre?
Ein kunde stundom tru at desse Samrøringane hadde Rett
i, at Lande var for lite til å vera eit Rike, eller at det
ikkje var noko Land, men berre ei Samling av 400 Prestegjeld,
som aldri kunde lære å tenkje anna enn Fatigmanns
Tankar; og Vårherre måtte vita, um dette nasjonale
Stræve vårt i Grunnen var anna enn tome Draumar,
bygde på Gravhaugar og gamle Eventyr.

Karl Magnus gjekk og dreiv i ein gamall vid, slìtin
Slengfrakke og høyrde på dette; stundom stana han framfor
Spegilen og greidde sitt svarte Skjegg; uroleg og underleg
var han; Daniel bad Gud fri seg for å verte gamall
Student. Stundom freista Karl Magnus å koma til Ords,
men det nytta sjeldan; Dølen vilde tala sjølv. Kva skulde
han vel tru, spurde han, når han såg kor lite dei norske
Odelsbøndane brydde seg um både Måle og Lande sitt?
Dei gav sjuttan i heile Stasen og drog til Amerika; det
var den Hjelpi, me fekk av deim. Og so sat han der,
han stakkars Kroken, i sitt kalde Kammers og skreiv og
skreiv, og blés på Fingrane so dei ikkje skulde valne,
og lo og slo seg glad til å sleppe å gråte; og dei las
og lo og hadde Gaman og totte den Dølen var ein trøysam
Kar; men dei vilde ikkje hjelpe han so mykje som

SIDE: 213

med lite Skriving dessmeir, so han kunde få Tid til å
arbeide på slikt som betre kunde vise kva han dugde til.
Og var det ein Gut som det var Von i, so skulde du mest
jamt sjå at han døydde fyrr han vart mogin. Småruske
og Skrape, det greidde seg; for det kunde lìve seg under
kvar Tuve; men var det eit Ungtre som skaut seg upp,
so vart det bròti av Vêr og Vind og vonde Dagar; og det
verste var at ein laut segja dei var sæle som fara fekk.
Som no denne Hærland'en. Det var just slik ein emneleg
Gut; ein som Dølen hadde venta seg Hjelp av i sitt Stræv
... no låg han der! Dølen grét. "Hærland? døyr han?"
skvatt Daniel upp. "Ja," svara Karl Magnus. "Han hev
galopperande Tæring!" jamra Dølen.

Daniel reiste seg og sagde Godnatt. Døydde Hærland,
so laut han taka Skulen ... Han strauk ende ned til
Posthuse att og lagde Friarbreve i Kassa. -- -- 

 -- Svaret kom forunderleg brådt. Ho elska, hadde
elska, vilde elske; og ho hadde den visse Von, at Far
vilde samtykkje; no kom han snart til Byen, so Daniel
kunde tala med han ... Daniel sagde fleire Gongir til
seg sjølv: no hev eg vunni.

Proprietæren meinte han at Fru Storr vilde greide best.
Ho var snild, og ho visste kóss ein skulde taka Gamlen;
Daniel gjekk til henne.

Fru Louise tok imot han smilande og mild. Og skalkut:
"De er nok en Hjerteknuser, De?" Han svara for seg
som han best kunde og spurde kva ho meinte Proprietæren
vilde segja. Ho drog på det eit Grand: "ja Papa, ser
De, han har sine Griller" ... "Og je eier jo ingen Ting"
,.. "Nå," smilte ho, "Di vil snart ha Embedseksamen,
og Embede er så godt som Arv; men, ser Di" ... Ja
var det noko anna, sa Daniel -- han såg på Fru Louise
med Augo som gjenom Brilleglasi såg karakterfaste ut -- ,
"so vil eg beda Dykk segja Proprietæren, at det eg lærde
av honom, det hev eg tenkt yvi; og no er eg ... no
er eg sjølvstendig!" Daniel Braut sveitta. Ho heldt
fram, liksom ho ikkje hadde høyrt dette siste: "ser De,
Far er so glad i Hanna; han vil ikkje vera av med henne,

SIDE: 214

er eg rædd; men, Herre Gud! den djerve hev Lykka med
seg ... " -- 

 -- Det var ein fager Dag i Slutten av Mai. Alt hadde
greidt seg på beste Måte. Og Proprietæren hadde ikkje
vilja høyre eit Ord um, at Ver-son hans skulde gå og
træle med Skulemeistar-Arbeid; han skulde taka sin Eksamen;
det vart nok Råd med det. Og gamle Stensrud
hadde vori berre hyggjeleg.

No var Daniel Braut på Vegen til Danseskulen. Trulova
Mann måtte kunna danse; og no hadde han Råd
til at koste Lærdomen på seg òg. Han drog seg maklegt
nedetter Gata i den unge Solglansen; og han kom
til Lags med seg sjølv um, at han i Grunnen var vel farin.

Han var komin so langt, at han var trygg for seg.
Hadde nått Hamn etter lang Sigling og ymis Kryssing.
Var ferdug med all den Ungdoms Ørske og Uklåre han
fyrr hadde baska med. No var han komin til Ro. Var
vaksin Mann. Visste kva han vilde.

Vårherre hadde stelt det vel. Når han såg attyvi
Live sitt, skýna han Meiningi med det meste. Det einaste
kunde vera den Haud'en til Artium. Men den tilgav han
Vårherre; Umvendingssogo si sprang han yvi.

Rud og Haugum og den Flokken, dei fekk segja kva
dei vilde; han hadde so gode Folk på si Side no, at han
ikkje var rædd. Han vilde heller hava med seg heile
det store upplyste Samfund enn ein Flokk fortumla
Idealistar; og han var friare no, når han heilt fekk fylgje
si naturlege Trong til å bøygje seg loyalt for all sann
Autoritet, enn han var då han var med og reiv ned på
Autoriteten. Det var sant som Professoren sagde: sann
Fridom nådde ein ikkje ved å råde seg, men ved
å bøygje seg.

Han var berga. Um nokre År vilde han vera komin
inn i den Pyramiden av Glans og Magt som han alltid
hadde drøymt um, og som var det høgste; då kunde
han med Sanning segja at han hadde nått sitt Ideal.
Han visste knapt nokon Ting som kunde vera gildare
enn å sitja på ein gamall Prestegård og vera Herre
yvi Bøndar. Og då skulde han lære Folke å arbeide,

SIDE: 215

arbeide ... Han hadde vondt av den Ungdomen som
gjekk her og kasta seg burt i Stræv for ville og lause
"Idear", som aldri i Verdi kunde skaffe sine Folk anna
enn slitne Frakkar og brotne Vonir. Men dei Skrålhalsane
som gjekk og forførde Ungdomen og reiv ned på
alt, og ikkje var fornøgde med nokon Ting, dei kjende
han at han var harm på. Kva var det dei vilde for
noko? Var ikkje Samfunde so godt stellt som ein kunde
vente?

Han rette seg upp og såg seg ikring. Hm; der var
dei att, desse Snobbane, desse Sviskeprinsane, som gjekk
og glodde på Folk og flirde ... Pokkeren måtte vita
kva dei hadde å flire av. Med ein Gong gjekk det som
ein Styng gjenom ham; der kom ei som var so lik Inga
Holm. -- Å Gud, Inga Holm. At han ikkje hadde skrivi
til henne fyrst. Han forstod det ikkje. Ho som var so
ung og so søt; ho som hadde vori Draumen i hans Ungdom,
Draumen, Huldri ... Nei; han måtte ikkje tenkje
på slikt. Han hadde ikkje Løyve til det. Men han vilde
kaupe Asbjørnsens Huldre-Eventyr ...

 -- So mange fagre Møyar. Sùme unge og spede som
sprettande Blom, andre rike og fulle som Svanur ...
Men no hadde han Pengar; no vilde han lìva eit Par
glade Studentarår; Vårherre tilgav nok det; og andre
turvte ikkje vita um det. Hanna, ho var vaksi og klok;
ho vilde ikkje krevja meir av av han enn rimelegt; han
skulde skrive til henne so ofte han kunde; ho fekk vera
glad ho vart gift. Han skulde nok koma til å halde av
henne. Den som berre var yvi det fyrste Møte ...

Det var ein underleg Ting å vera trulova. Han var
liksom ein annan Mann no. Det var dei som hadde Krav
på han, som åtte han ... Men no kunde han au skrive
heim og fortelja, at han var forlova med ei Frøken, ei
rik, fin Frøken; det vilde vera noko å få vita for dei
Bøndane der heime, og for Jens i Larsebakken, og Grosserar
Helle ... Han såg upp og lo.

Eit Stykke ned i Gata kom det tvo Karar gangande;
han kvakk og vart uroleg; for den eine var Jens Rud.
Men den andre? Den høge og gråhærde med breid,

SIDE: 216

svart Hatt? Daniel stirde som han var frå seg. Det
var då vel aldri -- . Det kunde då aldri i Live vera
... Kapellan Hirsch? -- 

Student Braut visste ikkje si arme Råd. Han snudde
seg rundt, skaut Kryl på Ryggen og tok til Beins med
lange Stig; svinga so inn i ei Sidegate.

I.

Festsalen i Kristiania Arbeidersamfund var i sin beste
Stas, med Barkransar og Flagg rundt alle Veggir og
mykje Ljos. Det var Haustgilde.

Musiken blés upp; Valsen gjékk i Gang; Salsgolve tok
til å disse under dei dansande Føtane.

I lange bugtande Radir, i svivande og svingande Kvervlar
og Flokar sopa det av Stad. Varmen steig; Lufti
tetna og tyngdest; stod snart som ein grå Eim mot det
heite Gasljose.

I Døri millom Salen og Restaurasjonen stod Målaren
Bjølsvik, høg og bleik, med Hestelugg og Helteskjegg;
han glodde kald-øygd ut-uvi all denne Stimen og ynskte
med seg sjølv, at han var Doktar eller Skomakar. For
det måtte bli "møe deili Tæring", og "fælt møe utslidte
Skosåler" av dette her, når dei fekk halde på
til i Morgo tidleg.

Målaren Bjølsvik dansa ikkje; og med sine 28 År
heldt han seg for god til å lære. Han hata Dansen
dessutan; og iser kunde han undrast på Kvendi. At
dei vilde hoppe ikring på den Måten Time etter Time,
det var meir enn Bjølsvik forstod; men Fanden fare i
deim, dei var nok ikkje so mykje likare enn me endå,
når det kom til Stykke.

Hadde endå ikkje ho vori med. Ho som var so rein;
ho, som med sine syttan År kunde tala so strengt um

SIDE: 220

dei fæle Mannfolk. Han skulde jagu segja henne si Meining
ein god Dag; den snilde Frøken Dagmar skulde få
vita kva han tenkte um slikt Humbug; sidan kunde ho
gjera som ho vilde for honom; han var ikkje gift med
henne.

Bjølsvik var i Ulag i Dag, urven og leid, "andendagsnervøs";
og det var då som berre Dævelen, at det ikkje
skulde vera Folk å finne på denne Sjappa, so mykje
ein kunde få seg ein ærleg Buttel Øl. For Øl måtte
han ha i Kveld, og Folk måtte han finne; "Samvittiheda"
var fælt vond etter den Hikstoria i Gårkveld, og tyrst
var han som den rike Mannen i Helvite.

Han dreiv ut gjennom Restaurasjonen endå ein Gong
og såg etter; men nei. Ikkje ein Kjeft. Der sat Skræddarar
og Skomakarar i bataljonsvis, og disputera um Statsrådsak
og Parlamentarisme som dei aldri i sine Dagar
skulde ha gjort anna; men ein ærleg Målarklatt, eller
berre ein skarve Literat -- fanst ikkje.

Bjølsvik banna den Dagen då han vart fødd.

Han tenkte på å gå sin Veg. Ein fekk sjangle uppi
"Fallgruben"; der sat dei vel, heile Hurven. Då dukkar
med ein Gong fram or Folkestimen Målaren Blytt, rak
og rask og nervøs, smilande under sine Brillur og det
bìkende svarte Heilskjegge.

Dei tvo Bandittane stana upp og såg på kvarandre.
Og dei smilte til kvarandre, og riste på Hovude til kvarandre,
og drog på Aksline. "Mh? mh?" sa Blytt, "nå!
Takk for igår, for igår!" "Takk sjøl for igår, du Syndens
Træl," svara Bjølsvik i Bass, og dei tok kvarandre
i Framlabbane so det knaka.

Inn gjenom Restaurasjonen bar det, heilt inn i det
Rome der Disken var. "Du," sa Bjølsvik, "du kan tru
Sanvittiheda har vært krakilsk i Dag, du. Je måtte
sågu av på Sjappa, det første je gjorde i Dagmåres,
og slå på 'a noe Øl, for å døyve 'a såd'n foreløbig;
men der må nok mer til!" -- "Mh? er du så flott at
du holder Samvittihet, du? Det må je si'"; Blytt lo.

"Ja men Jøssu Nam, slik som vi slo oss lause i Gårkveld!"

SIDE: 221

"Mh, mh, va 'ke så farli det; ikke så farli det nei.
Nei. Ja du ble' altid lidt krakilsk du på Slutten, du ja;
det er sandt."

"Jøsses; je vilde banke opp alle Mennesker," brumla
Bjølsvik.

Det galdt um å få Plass, fyrr "Pøblikum" kom. Det
fekk dei; der var eit tomt Bord ved Langveggen, rett
imot Disken. Der kunde dei sjå alle som gjekk ut
og inn, og det lika serleg Blytt. Og no skulde dei drikke
"en aldeles syndig Masse Øl"; Bjølsvik var so tyrst "som et
Par gamle Støvler på et Tørreloft"; og Samvite hans var
"sårt som ein Bankebiff". "Hei, Jakob Skomaker! Øl i
utrolige Kvantiteter!" Han sette i so Veggine kunde rivne.

Øle kom. Dei gav seg til å småprata um i Gårkveld.

Dei hadde vori i Middag hjå Redaktør Klem, og der
hadde dei havt det godt; men då dei so endeleg rangla
på Heimvegen, so skulde dei innum på "Fallgruben";
og der vart det Pjolter, må-tru. "Diverse Pjoltere."
Herregud, det var Laurdags Kvelden. Og so hadde dei
då sistpå komi på "såd'n en liten halv kvart". Det
kunde ikkje nytte å negte for den Ting.

Og so hadde Bjølsvik bruka Munn, fyrst på Husinspektøren
som kom og gjorde seg vigtig -- han burde
havt meir, meir! sa Blytt; ja Gu! sa Bjølsvik -- , og sidan
på Komediant Hornemann. Det var um Fru Nina Bøckmann,
dei tvo hadde falli ut. Bjølsvik hadde sett seg på
Mose Stol og sagt, at slikt eit gift Kvinnfolk, som ikkje
var fornøgd med den Mannen ho hadde, men gjekk og
strauk seg uppetter alle Buksebein som ei gamal Kjette,
ho burde, Fanden tordne, bli sauma i ein Sekk og søkt
i Myri. Og so var det ikkje noko ho vilde heller. Hadde
det endå vori det. Men nei! Det einaste ho vilde var
å eggje Mannfolki upp, so dei skulde gå der som Geitebukkar
og gjera Kur alle sitt Livs Dagar. Då hadde
Hornemann, som nok sjølv i denne Tid gjekk på Friing
til Fru Bøckmann, reist seg og sagt, at den som førde slik
Tale um ei Dame, og ikkje hadde annan Grunn for seg
enn det lausaste Karljohans-Snakk, han var ingin Gentleman!

SIDE: 222

Der vart eit Helvites Uppstyr. Sistpå gjekk Bjølsvik
Berserksgang og vilde like i Strupen på Hornemann;
det hadde lòti brùka Magt til å få Karane skilde.

Dette sat dei no og friska uppatt for kvarandre, og
Bjølsvik ruska seg i Håre og banna og lo; for dette var
både leidt og løglegt. Og det gjorde so godt i Samvite
å få det lagt fram.

 -- Dansen slutta, og Dansarlyden kom sigande frå
Salen i langt Drag, slitande seg inn gjennom Døri med
Lått og Leven, heite og raude som kom dei or Kokegryta.
I ein halv Minutt var alle Stolar og Benkir fullsette,
so Folk mest sat i Fange på kvarandre. Ein Mann
av Festnemndi dreiv att og fram med ei blå Sløyfe på
Kjolekragen, skygnande rundt seg med ålvorsame Inspektør-Augo,
helsande ender og då. Ørsmåe Gutar
med store Nummer på Bringa bauta seg gjenom Stimen
som Lakseungar i eit Stryk; dei skulde rundt i alle Rom
med Øl, Brus, Selters, Vin, Kakur og Sigarar.

Blytt, som heile Tidi hadde Augo med seg, skvatt upp
rett som det var og sa: "mange vakre Småpiker her!
mange vakre Småpiker!" Tilslutt kom det ei, som han
vart reint forgjord etter. "Se, se, se; nei se! ser du? Julie
Lindner! ja. Hun i den brune Fløiels -- ; hun som går
med Georg Jonathan; ser du? brun, brunett, rødbrunt
Hår; nydelig Pike. Nydelig Pike." Han sat og stirde
som han vilde stire sine runde brune Augo ut or Hausen.

"Jøss, flott Gjente; ho er på Kontore hjå denne
halvgalne Grosserar Storr," sa Bjølsvik rolegt. "Han fær
visst snart Kontore fullt av Kvinnfolk, den Fyren; han
vil motarbeide Emancipasjonen, segjer han. Jadå."

Blytt undrast på, um Georg Jonathan kunde klare å
vera Kontorchef hjå Storr, når so var. "Haremchef,"
lo Bjølsvik. Dei vart øl-lentuge og tala meir um Haremchefar;
strakst etter var dei inni eit Ordskifte um, kva som
kunde vera verst eller best, Fleirgifte med Haremsskikkar,
som Tyrken hadde det, eller Eingifte med Prostitusjon, so
som det var hjå os. Men Bjølsvik var ikkje heilt med;
han undrast på at han ikkje såg noko til Dagmar
Dyring. -- 

SIDE: 223

 -- Snart etter var Dansen i Gang att der inne, og
gjekk med sitt faste, sopande Taktslag som ein stor, lett
pustande Maskin. I Døri til Salen stod fleire Karar og
såg på. Det var mest Ungkarar, og dei hadde vel
kvar sitt å sjå etter. Men ein i Flokken var Ægtemann;
og denne eine var Daniel Braut, cand. theol. og Lærar i
Religion m. m. ved ein av dei lærde Skulane.

Han hadde meldt seg inn i dette Lage, då han vilde
hjelpe til med å få burt det Styre som no var, og som
etter hans Meining øydelagde Arbeidarsamfunde, gjorde
det um til ein politisk Klubb. At han var komin hit i
Kveld kom seg av, at han vilde sjå etter korleis det i
rette Røyndi gjekk for seg her nede; han hadde høyrt so
ymist um desse Danselagi i Arbeidarsamfunde. Enno
hadde han ikkje set noko større. Ungdomen var alltid
mykje gladare enn kristsømelegt kunde vera; og Kandidaten
hadde set seg forarga på både det og det; men
noko som ein serskilt kunde ha å halde seg til visste
han enno ikkje å nemne. Den einaste som hadde gjort
lite Skandale var hans gamle Kjenning Knutzon; han
hadde vori her med eit Par Gjentur som Festnemndi ikkje
vilde vita av; men kva skulde ein segja? Stakkars
Knutzon; ein fekk ikkje døma han altfor strengt. Me
kjende Knutzon.

Men Kand. Braut vilde vente til seinare, når Folk
vart fulle. Det skulde gleda honom, um alt vilde gå
nokorlunde skikkelegt heilt til Slutten; men han hadde
sine Tvil. Den Ånd som gjekk gjenom Arbeidarsamfunde
no, den var ikkje av det gode.

Han hadde for ei Stund sluppi frå Kona si. Her stod
han no og drog i sitt brunraude Skjegg og glodde; og
Augo hans tok smått um Senn til å glinse under
Gullbrilleglasi.

Det var Galoppade; Salen tok seg ut som ein Sjø i
Småtoppar.

Han var i denne Stundi ein Mann på sine 36 til 37
År. Men Dansen og Stimen og Gleda drog han med
seg, so han meir og meir gløymde kven han var, og lét

SIDE: 224

Djevelen på ein reint uforsvarleg Måte få Magti med
sine Tankar.

Han fylgde med Augo desse lange Radir av Ungmøyar,
der dei svimra av Stad på dansande Føtar som i ei søt
Ørske; han såg dei unge Barmane, halvt løynde og
halvt synte av nette, lette Kjoleliv; han såg kvite Halsar
yndefullt bøygde; han såg fine ungdomsfaste Mjødmir
voggande i Dansen; trufast var dei fangtekne av djerve
Mannsarmar, liksom Dansen skulde vara æveleg; han såg
småe, hårfagre Kvinnehuvud, som kvilde seg søteleg
inn til Aksline av sterke Mennar, og Andlit som glødde,
og halvopne Munnar i glad, løynsk Smiling, som visste
Møyane med sjølve-seg, at det var dei som bar Livsens
Løyndom, og at dei nok kunde gjera Gutane sæle når
dei berre vilde. Men Gutane heldt sine Gjentur inn-til
seg trygt og godt, og svinga av Stad med deim so stolteleg
som visste dei vel, at det kom nok den Stundi då
dei glade Møyane vilde. Og Hornmusiken rulla i varme
Tonar, jagande heile denne Elskhugssveimen som Vinden
jagar det ville Hav.

Det tok til å suge under Bringa hans som ei Sorg,
at han ikkje var ung og ikkje kunde vera med. Han
skulde gjerne ha svinga seg med ei som henne der, ho
som knapt var utvaksi enno, ho med det svarte Håre
fritt ned-yvi Ryggen, med Augo som stråla av Ungdom;
eller med henne der, den brune, varme, i djupt brunt
Fløyel, ho som dansa so vent at ein vart hugtekin berre
av det; eller med henne der, den bleike, ho med den
ålvorsame Munnen og desse lett uppdregne, kjælne, nervøse
Aksline, som gav slik Lyst til å falle henne um
Halsen. Å, der var so mange. Dei kom svivande fram
som Synir av det Slaget som Djevelen sende, når han
vilde få Mennane til å synde.

Kandidat Braut brå-vakna. Burt-i den andre Sida av
Salen, inn-under Treve, såg han Kona si, stakkars snilde,
halvgamle Hanna. Ho leita etter Mannen sin; han visste
det nok. Det var ikkje anna fyri enn å lata seg finne.

Han gav seg i Veg med eit tungt Sukk. Herre Gud,
no hadde Djevelen vori etter han att. Å, at ein skulde
vera so veik i sitt Hjarta. Gift Mann -- .

SIDE: 225

Nå! jaso? So den Karen stod her og luska? Det
var svært. Den Gutungen?

Daniel Braut vart harm. Han kom farande til Kona
si og fortalde, heilt raud i Kamben, at han hadde set
Kruse, Studenten, han som budde heime på deira eigin
Kvist, Laurits Kruse ja, nett han, Gutungen, Gutekvalpen,
ikkje turr um Øyro endå; hadde set denne Gutungen,
denne Kvalpen, gå her og luske på Arbeidarball og
sjå etter Tausir. Fru Hanna vart reint forundra; ho
hadde sjeldan set sin snilde Daniel taka seg ein Ting so
nære.

Men ho gjekk med på, at dei gjerne kunde hava eit
Auga med Guten i Kveld. Det vilde vera vondt for han,
um han skulde koma ut-i noko; og dei hadde dessutan
Andsvar for Presten Borch, då det var denne som heldt
Kruse fram til Studeringar.

 -- Student Kruse, vesle Laurits som han heitte millom
Kjenningar, brydde seg lite um Vertsfolke sitt i Kveld;
han hadde anna å tenkje på. Han hadde set att Dagmar
Dyring.

I Vår, då han såg henne fyrste Gongen, på desse
Ettermiddagsfýrelesningane til Professor Sars, hadde ho
ikkje vori stort meir enn Barne. Men dette Barne med
dei mjuktstrålande Augo og Huldrehåre ned-yvi Akslir
og Rygg hadde vesle Laurits huglagt. Utetter Sumaren
hadde han drøymt mykje um Dagmar Dyring; ja i sjølve
den Tidi då han låg i Valdris med Morbror Borch,
Presten, og gjekk og leid vondt for den Tenestgjenta hans,
hadde ung Dagmar vori hans stille Draum. Men i det
siste hadde ho bleikna noko burt for han. So var han
komin hit i Kveld, innhjelpt av sin "flotte Fætter" Georg
Jonathan; og noko av det fyrste han her skulde sjå, det
var Frøken Dyring.

Sidan hadde han set på henne.

So mykje han kunde då; for i ein Folkemengd som
denne var det ikkje greidt. Verst var det då ho tok
til å danse. Laurits var ikkje so høg som mange andre,
og kor han kom var det stødt nokon i Vegen. Men han
heldt ut. Han stod og tøygde seg på Tå etter ein Skimt

SIDE: 226

av henne, sveita i Folkestimen, pusta Dumbe og brend
Gasluft so han vart turr i Halsen; men det gjorde ikkje
noko; og då han endeleg hadde arbeid seg fram til ein
god Plass, i fyrste Radi av Glåmarar, var der ikkje den
Magt på Jordi, som skulde kunna få han herifrå, -- 
tenkte Laurits.

Det glødde upp i han, kvar Gong han såg ung Dagmar
vinne seg fram or Dansestimen, liksom ei Stjerne
lyser fram millom drivande Skyir. Kva dei andre vilde
her, når ho var med, skýna han ikkje rett. Dei kunde
vera små-vene og nette og ikkje ille; men om det so
var Julie Lindner, ho kunde ikkje stå seg, når ho kom
på Sida av Frøken Dyring.

Ho var Dronningi; det var ikkje Spurlag um det. Laurits
var rædd han kom til å elske henne for Ålvor.
Det var ikkje berre det at ho var so ven; det var noko
ved henne som var reint serskilt; noko fornæmt, urørlegt,
og so noko uendeleg dragande og mildt; dei tvo Ting
ihop -- ; der var ikkje Ord for det. Han såg med
Åhug på den myrke ullne Kjolen, som fall ned frå
Mjødmine so lett og ædelt og jomfruelegt; han lagde
Merke til den Måten ho vogga seg på i Dansen, og
desse Aksline som enno minte um Barne; det var so
jomfruelegt alt; so stolt og reint og jomfruelegt; han vart
kløkt av det. Ja, det var det ho var: jomfrueleg. Orde
Jomfru fekk Meining for Guten; det var eit heilagt Ord.

Den ho no dansa med var ein Student Frigstad, som
Laurits hadde drukki Dus med i Russelage ein Gong,
men sidan aldri råka. Denne Frigstad gjorde seg til for
henne, som rimelegt var; og det såg ut til at ho tok
det nådigt upp; men, Gudskjelov, ikkje meir enn nådigt
heller. Likevel gjorde det Laurits vondt, når han
såg henne smile til Frigstad med dei småe kvite Tennane
sine; ein kunde aldri vita kva som låg under slik
ein Smil; i alle Fall kunde han Fyren gå og gjera seg
Innbillningar.

Då Galoppaden slutta såg han, at Frigstad baud henne
med inn i Restaurasjonen. Laurits arbeidde seg der inn

SIDE: 227

so fort han kunde. Han fann seg ein Krakk like ved
det Borde der Blytt og Bjølsvik sat; med det same han
hadde funni seg til Rettes der og sagt Godkveld til dei
Fyrane, såg han henne i Døri. Roleg og trygg kom ho
inn yvi Golve, lydande nådigt til Frigstads Ord; men
då ho såg Bjølsvik, raudna ho; Laurits, Stakkar, såg
det tydeleg.

Det var svært som han kolna av dette. Han sat ei
Stund og glodde; kunde ikkje tenkje noko vidare; kjende
på seg at han hadde vori Tosk att. No som stødt. Det
var vel sant det som hadde vori sagt, at Bjølsvik var
Friar her; kvi skulde det ikkje vera sant? Og då, so.
Bjølsvik var Kunstnar. Godt Namn; staut Kar; lystig,
djerv, morsk, med Mål frå ei Sjøbygd; gildt Skjegg,
veldug Bass; anna til Kar enn ein litin Filolog. Laurits
var ikkje i Lag lenger. Men no song Bjølsvik upp.

 -- Ja "Kvindens Underkuelse", ja! Når dei skulde
vera nøydde til å . . . klæde seg "sådd'n heller lett",
lettare enn her i Kveld, Gubbevars, um det skulde vera
fint, -- for so og so mange framande Mannfolk som gjekk
og såg på denne Utstelling, og so dei skulde hoppe
rundt i ein stor Sal halve heile Nætane i Armane på
kven-som-helst, til dess dei ikkje var anna enn Vaskefillur,
 -- so kunde ein vel tala um "Kvindens Underkuelse"?

Bjølsvik såg vill ut.

"Undskyld," sa Frigstad med Uttale frå Sunnmøre;
"jeg ska gjøre opmerksom på, at Frøken Dyring ikke
danser med hvemsomhelst."

Bjølsvik sette eit Par Augo på Fyren; det var Eiter
og Mord og Brand; Laurits kvakk og trudde det vart
Slagsmål. Men Dagmar gav Frigstad Armen, og dei
gjekk inn i næste Rome, so det vart ikkje meir av. Bjølsvik
sat etter og knurra som ein Bjørn, myrk um Augo, sveivande
på Munnskjegge.

Her var ikkje Moro lenger. Laurits stod upp og drog
seg utigjennom; han tenkte på å gå. Kva skulde han
her? Han vilde heim og leggje seg.

SIDE: 228

Då han kom ut på Midtgangen, råka han Dagmar
og Frigstad. Dagmar var bleik og såg trøytt ut; Frigstad
stod og såg seg ikring, liksom han søkte Rettleiding.

"Undskyld," kom han farande, "er Di kjendt her? tror
Di at -- ; nå, vi er visst forresten Dus! Takk for sist
du! Længe siden, hva? Hvordan står til? Godt? Javel.
Si mej Di, si mej du, er der et Dameværelse her; eller
er Bestyrelsesværelse disponibelt? Denne Dame er lidt
træt, og -- undskyld; det er Frøken Dyring; Herr.
Studiosus theologiæ" -- "filologiæ"; retta Laurits; "undskyld,
det er så længe siden; men som sagt; i denne
Stimmel er ingen af de rette vedkommende at opdage . . ."

Laurits bukka for Frøken Dyring, men såg ikkje ut
som han kunde rettleide nokon. Då høyrde han til si
store Hjelp og Glede Markus Olivarius læ inni Styrar-
Rome. Han vart modig; "jo," sa han, "der kan De vist
gå inn." Han gjekk inn sjølv fyrst, og dei tvo andre
fylgde etter. -- 

 -- Inne i Restaurationen vart det livlegare og livlegare.
Det gjekk eit Skravl gjenom Romi so der lite var høyrande
Manna Mål; han med Inspektøraugo gjekk og
glodde; Smågutane med Nummeri på Bringa skvatt ut
og inn gjenom Dørine med sine Flaskebrett. Fleire av
Vindaugo stod uppe; men der var kjøvande varmt. Her
er heitt som i Helvite, sa Bjølsvik; skal me gå? Men
Blytt murra og meinte at dei fyrst fekk drikke upp Øle sitt.

Det er godt Øl her, sa han; godt Øl. Noko av det
beste i Byen her ja. Litt varmt kanskje, varmt; men dei
hev noko som er kaldare; dei hev noko ned i Kjeldaren,
noko som stend på Is; ja. Pst! kom hit, du vesle Fyr!
Skal me høyre um me kan få noko av det som er kaldt,
godt kaldt, ja?

Ja lat oss drikke som Dævelen! sa Bjølsvik; og når
me ikkje hev fleire Pengar so drikk me på Borg! Han
hadde funni ut, at nettupp no vilde han sitja, og nettupp
no vilde han vera glad. Det skulde ingin innbille seg
nokonting! "Hei, Jakob Skomager!"

SIDE: 229

"Å Kjerringa sette seg på Purka og reid,
 fallirallirittum dei,
so reid ho seg til Prestens Gard,
 fallirallirittum dei.
"Å kjære min Prest, vil du skrifte meg?
 falliralliralliralli rittum dei;
for eg slo ihel kjær' Mannen min, eg,
 falliralliritt -- -- "

"Til Helvite," banna han og vart myrk i Andlite som
ein Orkan; "der er Peter Tordenskjold."

Ja, det var Peter Tordenskjold.

Peter T. Hansson, Marinemålar av Fag, eller "Vandskapsmaler",
som det heitte til vanlegt, galt for å vera
ein av dei keidaste Fyrane i Kristiania. "Alra manna
keidastr", som Mark-Oliv sa. Og det endå han var ein
av deim som hadde mest å fortelja. For um han sjølv
livde so regelrett som ein Sokneprest, viste han svært
god Greide på andre Folks Syndir.

Han var mindre av Vokstr enn andre, og hans serlege
Kjenneteikn var, at han hadde ein Bunk på Ryggen. Av
Hals hadde han lite og inginting; det lange Hovudet låg
og kvilte på Bunken og dei høge Aksline "som Johannes
den Døbers Hoved på et Fad". Andlite var stramt og
skarpt; det rengde seg og vart stygt, når han smilte.

Peter Tordenskjold bad um Selters med Saft, til stor
Upparging for Bjølsvik. Når han endå kunde drikke
Øl! So fekk Peter seg ein Krakk -- einkvar Stad ifrå;
Peter Tordenskjold greidde seg alltid! -- og so tok han
til å røde; spurde, um Georg Jonathan var her i Kveld.

Blytt sat og glodde burti femte Veggen; Bjølsvik såg
ut som han vilde bite.

"Jo," sa Blytt.

"Og holder Lag med Julie Lindner som sædvanlig, eh?"
heldt Peter Tordenskjold fram.

"Mm," murra Blytt, "hvorfor skulde 'n ikke det?"

Peter Tordenskjold døyvde ein Smil. "Nei, nei, hvorfor
ikke," sa han.

Han hadde eit klårt, kringt Mål som rulla merkeleg
lett, men hadde noko håst eller sårt i Roti. Kvar Gong
han gjorde ein Stans, kom det ein liten Ettertone, som
ei Rikting for Brjoste eller ei lett Stynjing.

SIDE: 230

"Jeg undres på åssen det egentlig er med den hemmelige
Forlovelsen hans jeg, eh," heldt han fram.

"Hmm," murra Blytt. Men so sette Musiken i med
ein Fransæse, og Ungommen sette i Veg ut mot Dansesalen
"som Jordans Flod".

Skal me so gå? sa Blytt.

Myrk um Augo reiste Bjølsvik seg. "Ja," knurra han;
"her er sgu ingen Moro!"

Dei gjekk.

Peter Tordenskjold sat etter og smilte. Det stod vel
Kvinnfolk attum her som all Tid. -- 

 -- Ute i Gangen kom Bjølsvik burt for Blytt. Det
var som han var sìgin i Jordi.

Men Bjølsvik hadde snerta seg inn i Festsalen. Kannhende
Frøken Dyring ikkje var der lenger? Ho kunde
ha teki seg Ordi hans til Hjarta; ho kunde vera heimfari.

Men so såg han henne gå og svinse att og fram med
denne Tosken Student Kruse. Og ho såg rett blid ut.

Bjølsvik vart kald att. Og Harm og Hat lagde seg yvi
hans bleike Åsyn.

II.

Ja; ung Dagmar dansa med Laurits Kruse.

Og ho var snild mot Guten. Der inne, då dei skulde
gjera Kjenskap, hadde han vori so rar av seg, so tryllt
og fortumla, at ho lite Greide hadde kunna få på han;
no vilde ho sjå å få han i betre Lag; ho hadde ei
Von um, at det budde meir i han enn ein so med det
same skulde tenkje.

Ho hugsa han frå desse Fyrelesningane i Vår. Ho
hadde lagt Merke til den stille bleike Studenten, som
alltid sat i si visse Krå og såg på henne, med burtdrøymde
Augo som vart rædde og rømde, berre ho glytte
der burt. Der var noko so reint ved denne Guten. Den
brutale, uvyrdne Mannfolk-Håtten som ho var so arg på,
og som ho fann hjå dei fleste, men mest hjå sùme og
visse, den hadde han ikkje det minste av. Han såg

SIDE: 231

henne ut til å vera ein Mann som tenkte fint um Kvinna;
han var bljug; han kunde raudne; der var i all hans
Framferd ein Vyrdnad og ein Age som viste, at han enno
ikkje hadde lært å sjå på Kvinna som på eit Leikestell.
Han såg ut til å vera snarare sorgfull enn glad. Dei
gråe Augo glinsa kannhende eit Grand sjuklegt. Men
når han smilte, lyste det upp yvi heile Andlite av kvite
Tennar og frisk Truskuld, so ein fekk Godhug for han
som for eit snildt Barn.

Frøken Dagmar gjorde det ho kunde til å få Liv i
Guten. Ho fann på det eine og ho fann på det andre;
freista sistpå med Politik. For um den skulde då alle
kunna tala. Men kva det var eller ikkje var: ho kom
ingin Veg med han. Han svara ikkje eitt til tusund; og um
han sagde noko, høyrde ho godt at han ikkje var med.
Han var visst svært bljug. Eller det måtte vera noko
serskilt i i [sic] Vegen. Ender og då smilte han; og ho lagde
Merke til dei strålande kvite Tannradine. Men um han
smilte av di han lika det ho sagde eller av di han fann
det underlegt, det vilde ikkje vera godt å segja.

Laurits Kruse var ille farin. Han hadde med ein Gong
kjent det, og det låg som ein Kulde gjenom alt hans
Blod: at han kunde ikkje vera noko for henne. Kva
skulde han her. Han svinga seg med henne i Ljos og
Musik og kjende seg framand og umògeleg. Han var so
tåpin. Store Gud, so tåpin som han hadde vori. No
gjekk ho her og dansa med han og var snild, av di ho
hadde vondt av han. Ho fann på eitkvart å segja, av
di han ikkje fann på noko. Og han kunde ikkje finne
på noko. Det stod stilt inni Hovude hans. Han var eit
Narr. Det var ikkje fyrste Gongen han hadde gjort seg
til Narr. Han visste nok kva ho tenkte.

Berre det vilde slutte med Dansen. Han høyrde kor
ho stræva med å finne eit Ord å segja so ender og
då, når dei møttest i Turane; han kunde høyre det på
Tonen at ho stræva. Og mest alt ho sagde gjekk ut um
Ting som han ikkje kjende noko vidare til, eller ikkje
hadde brytt seg um. Det var som det lagde seg Mil etter
Mil millom henne og honom. Ho skulde vita kva han

SIDE: 232

var for ein Fyr; og kva det var for Ting han tenkte mest
på um Dagane. Berre det vilde slutte. Sistpå tagna
ho reint. Han skýna ho gav han upp; og han gav seg
sjølv upp endå ein Gong. Denne Dansen fekk aldri
Ende. Han vilde heim og leggje seg. Heim og gøyme
seg. Dei andre kunde gå her og danse og vera glade.
Han dugde ikkje. Han hadde den kalde Kråi si heime;
dit vilde han. Og so stengje Døri.

"Takk for Dansen," sa han, då det var slutt; det var
so mykje ho kunde høyre at han enno hadde Mæle. Han
tok Lommeduken upp og turka Kaldsveiten av Panna si;
so fekk han med det same Tilføre til å segja at her
var varmt. Men det hadde han visst sagt fyrr. Ho hadde
visst og sagt det. Der kom Frigstad, raud og fast i Kjakane;
han vitta på deim; hadde vel eitkvart å segja.
Og Laurits kjende og såg kor letta Frøken Dagmar vart
med det same. Ho smilte; fekk Liv i seg; fekk att
både Mål og Mæle.
 "All right!" sa Frigstad, "kom her; jeg har et Bord
til Dere der inne, og Øl og alting; men lidt fort!" Han
treiv Dagmar under Armen. Laurits vilde ha snikt seg
seg burt; men "her, her, Gutt!" ropa Frigstad. Lat gå,
mulla Laurits. Best likevel å sitja eit Bìl og sjå modig
ut, fyrr ein rømde.

Det var reint underlegt å høyre Frøken Dagmar tala
no. Det gjekk so fritt og lett; kvar Tone var Sylv, og
Ordi høyrdest so glade. Ho tala um Kvinna; um Dansen;
um brutale Mannfolk; det var Bjølsvik ho tenkte på,
og ho var i Grunnen harm; men ingin Harm kunde
døyve den glade Underklang i kvart Ord ho sa; det
var som ho gjekk med Bringa fyllt av Ungdomsglede,
og som den sprengde på, so Mæle stundom kunde svigte.

Laurits sat og høyrde på henne som ein framand Mann.
Han vart ikkje varm av å sjå på henne heller. Desse
Augo som var so mjuke og strålerike som dei var Utstrøymingar
av den ævuge Nåde, desse Augo som
måtte kunna lækje all Sorg og Sut, all Saknad og all
Synd, -- dei skulde aldri sjå kjærlegt til slik ein som
Laurits Kruse; og so var det ikkje meir.

SIDE: 233

Men so fekk det vera det same.

Han brydde seg ikkje um henne. Ikkje no, då han
var komin so vidt innpå henne.

Når ein gjekk og såg på ei Gjente langt ifrå, og
drøymde um henne, og dikta henne til etter sitt eigi Hovud,
so kunde ein tru at ein elska henne; og ein kunde gå
og gjera seg Tankar. Men når ein kom so langt at ein
skulde tala med Gjenta, og hadde henne livs livande for seg,
so som ho var, slokna Draumane, og Elskhugen med
deim. Han hadde visst aldri elska. Når han fann den
rette, vart det vel annarleis.

Han vart raud som ein Skulegut, han kunde slå seg
sjølv på Munnen, når han hugsa sine Draumar; dei
høvde ikkje her. Det som gjorde at han kunde vera til
likevel, det var at ho aldri fekk vita um deim. Det var
den store Ting, at Tankar var tollfrie. Det var godt for
noko, det med.

Å nei; Frøken Dagmar var ikkje den rette. Den han
skulde vera glad i, ho måtte hava meir Hjartelag. Denne
her var altfor kald og klok. Han kunde høyre det på
henne. Gamle Ingeniør Dyring hadde lært upp Dotter si
sjølv han, og det kunde ein forstå. Ho var godt upplærd
på ein Måte. Ho visste mykje; ho hadde for
den Skuld Lærar-Eksamen. Men det var rart å høyre
ein syttan Års Gjentunge sitja og tala um "Kvindens
Stilling" og um dei "brutale Mannfolk".

Det var vondt for Dagmar, at ho i so mange År hadde
vori morlaus. Ei Mor vilde ha gjort henne meir til Kvinne;
og det vilde ha høvt for Dagmar Dyring å vera heilt
ut kvinneleg. Laurits fann sistpå ut, at han hadde vondt
av henne.

So var det ny Dans, og han vart åleine.

Kald um Bringa, leid av allting, fann han fram sin
slitne Haustfrakk og kraup inn i den. Gøymde seg so
under den svarte breide Filthatten sin. No vilde han heim.

Men han tok Hatten av seg att. Endå ein Gong vilde
han sjå henne danse.

Det stakk for Bringa hans, med det same han fekk
henne for Augo. Men so var han kald att.

SIDE: 234

Julie Lindner var vel den han lika best endå. Ho var
so brun og varm og søt. Det var ikkje det Grand underlegt,
at Georg Jonathan gjorde Kur til henne. Det vart
visst eit Par av dei tvo.

Det var eit Spursmål kven som dansa best av Julie
og Dagmar. Julie var meir utvaksi, og ho hadde dette
elastiske i alle Rørslur, som Jonathan alltid tala so mykje
um. Men Dagmar dansa vedunderleg. Ho vart til eitt
med sjølve Musiken. Som ei ung Havfru vogga ho seg
i Toneflaumen, i dei mjuke rullande Rytmur.

Heile Salen var Fest, av di ho var her. Under Brudekransen
skulde desse klåre Augo stråle; som ei kvit
Vårsky, som ein Sumarnattsdraum, skulde Brudesløre
fløyme festrikt um den smìgre Skapnaden. Han prøvde
seg sølv, um han kunde tenkje denne Tanken rolegt; og
det kunde han. Men ein Dott hadde han vori; og ein
Dott var han. Rådlaust var rådlaust; berre gå sin
Veg. Ja; no gjekk han sin Veg. So kunde dei gjera
Narr av han so mykje dei vilde. Gudskjelov; Frigstad
fekk henne visst ikkje, han heller. -- 

 -- Det hadde rignt um Dagen; Gata var våt, Lufti
sval. Skyine låg høgt uppe; lettare enn fyrr; kvilande.
Dei var glidne ifrå kvarandre, so Himilen viste seg innimillom,
å sjå til som Fjordar og lange Havarmar
millom gråe Fastland.

Det var månemyrkt. Gjenom Sky-gapi glytte det ned,
her og der, som Glimt frå Fyrtårn langt burte, ørsmåe,
bleike, bivrande Stjernur; dei såg ut som dei vilde
slokne um ei Stund.

I den myrkvorne Kvelden krylte Laurits Kruse av Stad
som ein skræmd Skugge. Han gjekk or Vegen for Folk;
vilde ingin sjå og for ingin synast. Han lengta etter
Kvisten sin uppe i Professorbyen. Der var so rolegt og
stilt. Der vilde han stengje seg inne.

Han var ikkje frisk. Det kulsa gjenom Kroppen hans;
ja han kjende seg kald gjenom Sjæli. No hadde han
misst den Draumen og. Alt skulde vera som fyrr att.
Men det var so vondt å vera åleine; han var ikkje skapt
til å vera åleine. Han kunde gråte um han vilde;

SIDE: 235

han kunde gjera Vers. Sumetidir, når han var altfor
leid av seg, gjorde han Vers; det var berre Jammer. Og
aldri noko å lata nokon sjå.

Han kravla upp Troppi. Tumla seg inn. Hatten slengde
han frå seg kvar det høvde.

Midt på Golve, nærare Døri, råka han på Ruggestolen
sin; der sette han seg. Lampa kveikte han ikkje;
kva skulde han med den. Det var ingin Ting han hadde
Hug til. Berre sitja der og vera leid. Søkkje seg ned
i si eigi Sut; i sine kalde haustsure Tankar.

Han gav seg yvi og lét Augo att. Musiken, Dansen,
Stimen der nede ifrå, heile Festen sat i han enno;
Ruggestolen tok til å vogge i Takt.

Men henne som han ikkje lenger lika, ho med dei
mjuktstrålande Augo, ho i den myrke Kjolen som fall so
jomfrueleg frå dei jomfrufine Mjødmine, henne såg han
dansande med Frigstad; og dei tvo, Frigstad og ho, dei
lo og var glade; og dei hadde Moro av vesle Laurits,
som hadde klara seg so klent i Kveld.

Han krympa seg; Ruggestolen tok til å gå sterkare.

Ho var som ein Seljetein millom Hendane på Guten
sin, lite mjå, lite smal yvi Aksline, ikkje fullt utvaksi;
ho var dragande å sjå med det avlange fine Andlite
som blømde so lindt, og med den svarte Hårflaumen
ned yvi Ryggen. Men ho var som Huldri; ein vart kald
når ein kom henne nære.

Han måtte hava ei som var kjærleg og varm. Ei som
var mild. Som var heilt ut Kvinne.

Fann han ikkje ei som han kunde elske, so greidde
han ikkje Tilvære sitt.

No var han 21 År gamall. I fem seks År hadde
han livt i pinefull Saknad, stridande seg igjenom frå Dag
til Dag. Men det vart allstødt verre. Mindre og mindre
kunde han stå imot. Han vart galin. Mang ei Natt
låg han og totte det tok til å svive rundt for han.

Kvar Dag gjekk han og vona: i Kveld finn du henne;
og um Kvelden; i Morgo finn du henne. Men han fann
henne ikkje. Og um han fann henne, torde han ikkje
trive til.

SIDE: 236

Alle andre elska og trulova seg og hadde Eventyr og
livde. Hans Ungdom gjekk burt i berre Sakning og Sut.
Han kom til å trega desse Åri so lengi han livde.

Det var so det grét i han etter ei som han kunde taka
i Arm, kjæle for, kjæle seg inntil; som han kunde draga
inntil seg i langt Fangtak, og kysse, og som drog honom
inntil seg, djupt inn i varme Armar, so dei kunne kyssast,
kyssast, Munn til Munn, sugande, lengi, med heite Ord,
med brennande Blod. Øre, sjuke Elskhugsord skulde
han kviskre henne, heile si forpinte Sjæl skulde han
leggje fram for henne; og ho vilde forstå; og ho vilde
halde av han. Og det var myrkt; og dei såg ikkje kvarandre,
berre drog seg inn til kvarandre, varme og sæle;
og dei gløymte alt; gjer med meg som du synest.

Fyrr han visste Orde av, var han midt uppi desse
vonde Draumane som pinte han so tidt, og som gjorde at
han stund-imillom vanka umkring som i ei tung Ørske eller
som ein Mann med sjuk Samvit, rædd for Gud og Mann, -- 
Draumar som fyllte hans Hug med Synir, heite, nakne, nervepinande
Synir, ureine Åndir som han ikkje kunde få
ifrå seg.

Men i Kveld vart han vakt.

Han høyrde Helene koma stiltrande upp Troppi.

Eit Skjeltetak gjekk gjenom Kroppen hans, ei hard, vond
Nerveskaking. Var ikkje Husfolki heimkomne? Han
hadde set deim der nede; kannhende var dei der enno?
Og Ungane hadde lagt seg? Og no var Helene åleine,
og kom her upp? til honom? midt på Natti?

So snart ho var innanfor Døri var han kald att som vanleg.

Ofte nok hadde han tenkt på henne; han gjekk og
pintest med Elskhug til kven han såg. Alle, kven som
helst, drog han inn i Draumane sine. Men so snart
den Gjenta han drøymde um, sjølv stod der, kraup Draumen
sin Veg som ein rædd Orm; og han vart både
modlaus og magtlaus.

 -- "Å! er Di kommen?" sa Helene. "Og sitter så
her i Mørke?" Ho høyrdest ustød i Måle, totte han. Tru
ho ikkje hadde visst at han var komin?

Ho trivla seg fram-åt Borde og fann Lampa. So tett

SIDE: 237

strauk ho fram-um Laurits, der han sat, at han kjende
henne innyvi den eine Sida av seg som ein Nervestraum,
som Magnetisme. Han vilde rette Armen ut etter henne,
men gjorde det ikkje. Armen var som bundin.

Ho gjorde seg gode Stundir med Lampa. Han skimta
henne mot Vindauga; såg den gode Figuren; berre tri
fire Stig fram no; berre eit einaste lite Sprang! Men
han gjorde ikkje Sprange. Han kunde ikkje gjera det.
Ikkje um det galdt Live.

Det var ei Magt, ei framand Magt, som batt han. Uppå
Lande i Sumar hadde han kjendt det same. Han
hadde komi til å vera åleine med Maja på eit Loft;
ho stod so tett inntil han at det berre vilde vera å
leggje Armen um Live på henne; men han hadde ikkje
kunna. Når det galdt um, vart den Nerveringen, Viljen
skulde gå i, som lam.

Lampa var kveikt; Helene stod og breidde upp Sengi.
Ho gav seg god Tid. Den som kunde sjå kva ho tenkte.

Ho tenkte vel på inginting. Ho hadde Tillit til han.
Kvi skulde ho ikkje det. Ho kunde vist vera trygg for
honom.

Kven var det han var rædd, tru. Han visste det ikkje.
Det var noko som sat i Blode. Var han åleine med ei
Gjente, so lagde det seg som ein Trolldom yvi henne, so
ho vart urørleg. Det var som det stelte seg upp framfor
henne ein Engel, som stengte Vegen til henne med eit
usynlegt Sverd.

Det var Gjenta sjølv han var rædd. Det var det at
ho skulde få sjå, kva Kar han var. Han skjemdest
yvi si eigi Pine som det var ein vond Sjukdom. Um
han no gjekk der burt og tok henne um Live, -- berre
dei Augo ho vilde setja på han. Han vart kald gjenom
heile Menneskje av å fyristelle seg det.

Og so vilde ho rive seg ifrå han og røme; og so
skulde han siden gå her med den Skammi, at han hadde
vist seg å vera ein slik. Kanskje vilde ho segja det
til Frua. Eller til Kandidaten. So måte Laurits flytja.
Og so vilde Braut segja det til Presten. Og Kammeratar
kunde få vite det. Og mange kunde få vite det. -- 

SIDE: 238

Men kva vilde han bry seg um det. Berre han visste
kva ho tenkte!

Helene stod og stelte ved Vaskestolen. Ho fortalte at
ho hadde vori ute i Dag. Men i Kveld hadde ho vori
Barnegjente. "Kandidaten og Frua er ute, di," lagde ho til.

Det skok i han.

"Fryser Di?" spurde ho.

Han gjorde visst det, svara han. Og han kjende kvar
Sìge bivre i Kroppen. Hadde vel fengi Kulde i seg -- 

"Ja så får Di lægge Dere å bli varm da," sa ho.

"Jeg får vel det," svara han.

"Er det ellers noe?"

"N -- nei Takk."

"Godnatt da!"

"Godnatt."
Han sat etter og beit seg i Lippa og grein skamfullt
til seg sjølv ...

III.

Daniel Braut og Hanna Stensrud hadde vori gifte i
fem År og hadde tvo Gjentungar med ljost Hår, flate
Nasar og late Augo.

Dei hadde livt godt ihop. Iser hadde ho, frå Bryllaupe
av, vori so elskhugsfull, at han stundom laut tenkje
det kunde ha hjelpt med mindre av det Slage.

Det var ikkje alltid so greit å svara ja, og kannhende
stadfeste sitt ja med ein Kyss, når ho kom med sine
Spursmål um han elska henne, eller hevja seg i høg
Harm og vise Mistanken burt, når ho tymta på at han
kunde ha teki henne av andre Grunnar enn Kjærleik.
Dette siste kom ho elles ikkje ofte med no. Det hadde
vist seg, at um Braut hadde venta Pengar frå Steinsrud, so
hadde han misrekna seg. Straks han hadde teki practicum,
hadde dei hjelpt han til ein Post på ein Privatskule -- 
han laut ha noko å gifte seg på; det tok seg ikkje ut
elles, sa Fru Storr -- ; men eit Års Tid etter hadde
Proprietær Stensrud spéla upp; Grosserar Storr hadde
ikkje kunna halde han uppe lenger. Dermed var alle Vonir
på den Kanten sløkte.

SIDE: 239

Daniel Braut var innharm lengi for dette; gifte seg
for Pengar og ikkje få deim, -- at Vårherre kunde
tillata slikt! Men det Sinne måtte han fint bite i seg.
Og enno gjekk han på Skulen og stræva, so lite han
lika det. Noko rimelegt Preste- eller Kapellankall hadde
han ikkje kunna få; Kona hans vilde på ingin Måte
burt ifrå Kristiania.

Då det fyrste Barne kom, hadde han lóti taka nokre
Attpå-Timar i Småklassom. Då det andre fylgde etter,
var der ikke Råd for det: han laut til med Privat-Timar.
Tysk og Fransk for Nynæmingar. Han sleit som ein
Træl, men hadde på ein Måte ikkje so mykje imot
det. Det vart so fåe Fristundir då; og det var i deim
han skulde vera kjærleg Ægtemann. Med Tid og Stundir
skulde han vel få seg eit Kall. Og når han vart Prest,
skulde han vel alltid få Styr på Hanna.

Stundom fekk han nærsøkne Spursmål um sine unge
Dagar. Han forsikra at han aldri hadde elska andre enn
Hanna; ho var den einaste. Det vil segja, i Skuledagane
hadde han som andre gjengi og sverma for eit "Ideal";
men det var då ikkje noko å nemne. Kor det Idealet
var no? Gift burtpå Vestlandet ein Stad, med ein
Jagteskipper; livde godt, ettersom Syster hans skreiv;
hadde fem Born og var diger og rund som ein Rullepylse.

Berta Marie nemnde han ikkje. Og endå kunde han
likso snart ha nemnt henne, når han vilde skrifte sine
Syndir; for då Stud. theol. Braut i sitt Festemåls Dagar
var med Olai Juberg og slike Karar og tura "Studenterliv",
hadde han funni den Gjenta att, og då hadde korkje
han eller ho vori so bljuge lenger. Ho budde i øvre
Vollgata; gamle Jokum heldt henne. Braut råka henne
ein Fyllekveld på ein Dansesal -- hm; i den Tidi hadde
han kunna drikke seg drukkin òg -- ; Olai Juberg førde
deim saman, og han fekk vera med henne heim. Frå
den Natti var det som Elskhugen endeleg hadde vakna
i denne store tunge Kroppen. Han gjekk og lengta etter
henne frå Morgo til Kveld, og snikte seg nedtil henne
um Nætane so tidt han kunde, med Frakkekragen uppyvi
Øyro og Hatten ned-yvi Andlite, rædd som ein Hund.

SIDE: 240

Men dei teologiske Venine hans undra seg yvi Guten i
dei Dagar; han var visseleg i serleg Grad under Nådens
Tukt.

Kor han hadde teki Mod ifrå til denne store og grove
Syndi, som han enno bad um Nåde for og elska, visste
han ikkje rett; men Olai Juberg hadde hjelpt godt til.
Han hadde gjort Narr av Brauts "Bondemoralitet". "Du
er forlova," sa Olai Juberg; "men du veit då for Fanden,
at det berre er på Lande eit Festemål gjeld for eit
Giftarmål? Og der tek dei det som eit Giftarmål au;
so der kann det gå. Men her gifter ein Mann seg,
når han er 30 -- 40 År; og det er Fanden ingin som
meiner at han skal gå og gjera Upprør mot Natturi i all
den Tidi. Alle unge Damur veit det," sa Juberg; og
han spurde Braut, kva han meinte ei Dame måtte tru um
ein vaksin Fyr som aldri hadde vori på Eventyr. Juberg
tala roleg og med Yvivitning; Daniel trudde meir enn
gjerne det han sa. Og han kjende seg letta av å vita,
at det fanst for fullt Ålvor ein løynlig og fri Moral attum
den strenge officielle.

Men han nemnde ikkje Berta Marie, når han skulde
skrifte sine Syndir. I slike Stundir gløymde han det. Ein
ålvorsam Mann hugsa i det heile ikkje slike Ungdomsmistak.
Det var berre i sentimentale Stundir at dette
kunde koma for han att, eller når han ender og då
heldt Bots-Storvask, t. D. når han skulde til Alters.
Då måtte den Syndi fram; for enno hadde han ikkje
angra Gjerningen med den rette Ålvora. Det han i
Grunnen hadde harma seg mest yvi var, at Sogo hadde
havt slik ein uromantisk Ende; dei hadde sant å segje
vorte Uvénir um eit Pengespursmål. -- 

 -- Daniel Braut var i Røyndi ein god Ægtemann. Han
træla for Huse og laug for Husfreden og fann det på
ein Måte godt gjort av Hanna, at ho alltid tok til
Tenestgjentur dei ljotaste som finnande var.

Men denne Gongen hadde ho gjort eit Undantak.
Helene var ikkje stygg. Og ikkje gamal. Ho var ikkje
noko ven heller. Men ho hadde ein god Kropp og gjekk
lett; mager var ho; berre Muskulatur; men ein fekk

SIDE: 241

alltid nok av Daudkjøt. Det bleike Andlite såg ut som
det var ålvorsamt berre på Skjemt; og det var visst so
au; for når ho ein Hende Gong smilte, vart ho livleg
og lystig å sjå til som ei sekstanårs Gatetaus. Augo
var småe; kva Lìt dei hadde var vandt å avgjera; det
var eit Par rare Augo, og det sat ein Skjelm i kvar
Augnekrok. Men ho gjekk ut og inn i Huse so stød
som ein Prest; og ho var visst so skikkeleg som Gjente
kunde vera.

Kandidat Braut skýna ikkje kvar Kona hans hadde vori
denne Gongen. For honom kunde det vera det same;
han var ikkje den som låg etter Gjentune i Huse; men
det var greidt at Hanna hadde teki i Miss, og det hadde
han som ei Moro av.

Mindre enn nokon Gong lika han å høyre Kona si
tala um Kjærleik. Men det tok ho heller til att med no.
So snart det var den minste Ting han ikkje gjorde henne
til Lags i, so kom det: der kunde ein sjå, kor mykje
han brydde seg um henne. Han såg visst helst at ho
låg i Jordi. Og rett som det var grét ho. Det vart
verre og verre å ljuge for Husfreden Skuld. Han tagde
helst, og luska ut når det vart for ille.

Det gjekk so vidt stundom, at han tenkte seg den Tingen
å slå seg likeglad og søkje slik Trøyst som mange
andre søkte. Hummelvik'en t. D.; når hans Kjering
vart for leid, so rusla berre Hummelvik ned i "Fallgruben"
og drakk seg full; og um eit Bil var Kjeringi blid
att. Men det var sant, -- Hummelvik'en hadde ikkje
nokon å svara fyri, han. Han trudde korkje på Gud
eller Djevel ... stakkars Mann; Daniel Braut gjorde Knefall
i sitt Hjarta og bad um Nåde for dei ville Tankane sine.

Hjelp mot Kona si fekk han ein Dag frå den Kanten
han minst hadde venta.

I Luthersk Kirketidende stod det eit Stykke av ein
Professor um Ægteskapstankane i vår Tid. Då Hanna
næste Gong tok til å sutre um at Braut ikkje var som
ein Mann burde vera mot Kona si, vart Braut høgtidsam
og sa, at ho fekk taka seg i Agt. Ho hadde ikkje den
rette Døming um Ægteskape. Det kristelege Ægteskap

SIDE: 242

var ikkje botna på "den erotiske Følelse", sa han; det
var bygt på det natturgjevne Kýnshøve og hadde til
Fyrimål Barneavling. Den "kjærleik" Apostelen tala um,
det var den ålmennelege kristelege Broder- og Systerkjærleik.
Ikkje i kjøteleg Elskhug som Heidningane, men
som gode Kristne skulde Ægtefolk liva ihop, og bera
Krossen med kvarandre, og ala upp Born i Tukt og Herrens
formaning. Soleis som Hanna vilde ha det, sa Braut,
so vart det ikkje eit Ægteskap, men eit Høve som -- 
som millom -- ja; det vart ikkje sedelegt i kristeleg Meining.
Det vilde føre til Uppløysning. Det vilde føre til
den frie Kjærleik. For det visste me alle, at Elskhugen
kunde ikkje vera Grunnlag for eit Egteskap som skulde
halde Live ut.

Hanna glodde på Mannen sin, som gjekk att og fram
på Golve og sagde desse Ting med nedslegne Augo; so
spurde ho kor han hadde dette ifrå. Han vart heit um
Augo, men svara at han hadde det frå Teologien sin.
Elles kunde ho sjølv få sjå; her um Dagen hadde han
set det att, og det på ein so klår Måte -- ; Braut
rusla inn på Kantore sitt og kom straks att med Kyrkjeblade
sitt. Hanna såg Namne på Professoren og tagna.

Ho brydde seg visst ikkje stort um det teologiske Falkultete
i desse Spursmål. Men etterkvart forstod han til
si store Glede, at han likevel hadde fengi eit Tak her.
Han hadde fengi Tingen umgjord til eit Emne for Dryfting;
det hjelpte merkeleg. -- 

 -- Hanna passa på so godt ho kunde, at Braut ikkje
fekk vera ute åleine; og dei gjekk sjeldan i Selskap der
det var unge Damur med. Braut forstod dette og fann
det rett. Han visste at Djevelen kunde vera etter han;
og ein skulde halde seg burte når Syndi lokka. Det
var og det, at Hanna aldri var verre til å elte han med
Spursmål, enn når dei hadde vori ute i Lag av dette
Slage.

Men Djevelen kunde vera leid nok, um ein sat heime
au. Han kunde gjeva Kandidat Braut inn Tankar som
han vart reint uroleg av. Som når han kom og kviskra
um, at alt det Braut no leid, det laut han lide berre for

SIDE: 243

slikt eit Slumpehøve som det, at Far hans ikkje hadde vori
rik. "Hadde du som andre vori rik nok," sa Djevelen,
"so kunde du ha gift deg med den du heldt av, du som
andre. Men når Vårherre hev stelt det so vrangt for
deg -- ." "Apage Satanas", sa Kandidaten.

Det verste var, at der kunde på ein Måte vera noko
i det som Djevelen kom med. Men Synd var Synd; og
Vårherre hadde nok havt si Meining. Dessutan -- å
den Ljugaren ifrå Upphave! -- um me visste noko, so
var det vel det, at ikkje alle kunde vera rike.

Det fekk nok vera som det var. Med Guds Hjelp heldt
Menneskje allting ut; og det fekk vera det same um ein
ikkje fekk so mykje godt i dette Live, når ein berre
kunde bu seg dess betre til det som koma skulde. -- 

 -- Men slik som Helene rolegt og stødt sveiv ut og
inn gjenom Dørine i den vesle Bustaden, måtte han mang
ein Gong, når Hanna ikkje såg det, fylgje henne med
Augo. Og når han tala til henne og Hanna ikkje høyrde
det, vilde det lett koma noko kjælande, noko friande i
Mæle.

Han vakta vel på Tankarne sine og stola trygt på Vårherre.
Det måtte vera tillati å sjå kjærlegt til ei Medsyster,
um ho var Tjenestgjente, når ein berre ikkje
slepte Tankane for langt. Og Vårherre vilde nok sjå
til, at Kand. Braut ikkje vart freista yvi si Evne. Vårherre
vilde styre alt so, at det vart til det beste for'n.
Vårherre var den einaste som kunde hjelpa'n i hans
Naud. Og han var den store og den gode og den vise,
og han åtte Rike og Magti og Æra; me var Makkar og
Kryp og inkje tess. Inginting kunde me gjera eller vilja
av det som godt var. Daniel Braut vart so gudeleg stundom,
at han vart kløkt av det sjølv; og han visste so
trygt og godt, at Vårherre såg alle hans Tankar.

Det gjekk Dagar og det gjekk Vìkur; det drog utetter
Hausten, og det vart Vinter; November tok Ende; Desember
tok til. Det var som der var komi eit nytt Lag yvi
Helene. Eit mjukare Lag vilde Braut kalle det; ho var
mildare, bljugare; hadde fengi liksom noko varmare i Tale

SIDE: 244

og Åtferd. Serleg tottest han sjå, at ho lagde seg etter
å vera honom til Lags. Ja Hanna med. Men det var
på ein annan Måte.

Ho kunde finne på utrulege Ting. Som ein Dag ho
kom inn på Arbeidsrome hans med Kaffi. Med ein
Gong spýrr ho, um Herr Kandidaten vil ha Konjak til
Kaffien sin. Kandidaten glodde: Konj-ak til Kaffien?
Hadde Frua Konjak? Helene slog Augo djupt ned, og
endå såg han Skalken i Augnekrokane. "Der står noe
der ute," sa ho; "å i Dag er det så koldt; jeg tænkte
det kunde -- ; det er snart gjort å skaffe et Glas." -- 
Ho slog Augo halvt upp og såg undergjevi på sin Herre.

Han nikka. Ho gjekk. -- 

Hm; so det stod soleis til med henne.

Han fekk Konjaken, takka faderleg og drakk. Ho var
ute med same.

Stakkars Gjente.

Han sat i Sofakroken so, at han kunde sjå seg sjølv
i Spegilen. Han glytte der burt. Og han fann det rimelegt.
Som han der sat, breid og trygg, med stort brunt
Skjegg og klædd i strengt svart, var han ein præsentabel
Herre.

Han kunde ikkje taka henne det ille upp. Han forstod,
at ho måtte ha det vondt, og at ho serleg måtte
ha lite Fred i sitt Samvit. Då ho kom inn att etter
Kaffibrette, tala han mildt til henne; men han var eit
Grand ustød i Mæle. "Du er ei snild Gjente, Helene,"
sa han; "men du hev det visst ikkje godt?" Jau Takk,
ho hadde det nokso godt ho, sa ho. "Mm," heldt kandidaten
fram, "um -- , um der er eit og anna, som ...
som tyngjer, so ... skal ein ikkje tapa Mode, Helene."
Ho tok til å stire. "Ein hev Lov til å tru," heldt
Kandidaten fram, meir og meir ustødt, "at Vårherre
kannhende ... ikkje i alle Ting ... dømer so strengt
som -- . Han veit at me er veike, og at Djevelen er
sterk, og ... For honom er det vel ... for honom er
det vel ... Kjærleiken, det gjeld um, likso mykje som
 -- som -- som dei ytre Formir. Den som elskar mykje,
veit du, honom skal mykje bli tilgjevi; ein skal ikkje -- ."

SIDE: 245

Helene var ute.

Kand. Braut var eit Grand raud, eit Grand heit i Augo.
"Hm, ho tok det på sin Måte ho," murra han. Han
reis upp og gjekk nokre Stig; rusla so attende og
sette seg.

Um ei Stund sa han, halvhøgt men tydeleg: "apage
Satanas." -- 

 -- Helene stod ut-i Kjøken bleik som Bast. Han
veit det, kviskra ho; han veit det.

Ho vart so veik i Knei; ho laut setja seg. På ein
Pinnestol som var sund i Ryggen sat ho og seig ihop,
som ho skulde vera beinbroti.

Det var vel slutt no. Straffi kom nok fyrr ein vardest.

Kandidaten var snild. Han vilde visst vera rimeleg.
Men Frua.

Frua visste det vel, ho og. Eller fekk snart vìta det.
Dei kunde nok ikkje tegja for kvarandre med slikt, Mann
og Kjering, når dei var i Godlag.

Den som kunde forstå -- . Dei hadde då alltid fari
varlegt. Ho for sin Part hadde visst, lengi fyrr dei tok
til med dette, kor mykje Ståk ein um Lag kunde gjera
på Kvisten, fyrr det høyrdest nede. Hadde han gjengi
på Lur ut-på Loftsgangen? Det heiltupp kulsa i
henne. Han bruka Filtsko. Og det var ein Dag ho
hadde innbilt seg, at han fylgde etter henne. Å, å;
han hadde visst gjort det. Ho stunde høgt.

Men det var ikkje anna enn ho kunde vente. Slikt
gjekk aldri lengi godt. Og so som ho hadde gjengi der
uppe og valudert både seint og tidleg. Men det var
som hin Mannen reint fekk Magti med eit Menneskje,
når ein fyrst gav seg yvi. Ho hadde funni på å setja
uppå Lofte alle Slags Ting som ho rett som det var
måtte hava; so hadde ho Ærend der upp snart sagt
når som helst. Det var so godt å vìta kvar ein hadde
sine Ting, hadde ho sagt til Frua. Jau; no fekk ho nok
vita kvar ho hadde sine Ting. Fór ein åt som eit Svin,
vart ein sparka ut som eit Svin; det var ventande, og
visst ikkje for mykje.

Men det var han som fekk ha Skuldi. Ho kunde

SIDE: 246

godt ha lati vori, ho for sin Part. Men so totte ho
Synd i denne Guten, må-tru. Han var so snild; og
ein ven litin Gut; og gjekk alltid med slikt fint kvitt
Ty um Halsen og Hendane. Det andre var ikkje so
rart; men når han fekk det på seg, såg det nokso
sjangtilt ut likevel. Og ho såg so godt at han var
glad i henne, men ikkje torde segja det. Augo hans
var so rare i den Tidi; dei fylgde etter henne og liksom
bad. Stakkars Gut; det var vist ikkje for godt;
han var i ein streng Alder, då Kjærlegheita er som
Eld og Glod. Gjekk han til andre, so kunde han snart
vera øydelagd; so mykje visste ho. So hadde ho havt
vondt av han, Naut som ho var. Ho fekk nok svide
for det. Og endå hadde dei ikkje havt med kvarandre
å gjera meir enn desse fåe Vikune; det var
ikkje lengi.

Ho hugsa altfor godt fyrste Gongen. Ja fyrst den
Kvelden då han kom frå Arbeidarfesten; då skyna ho
nok -- . Men so Laurdagskvelden etter, då kom han
heim seint; og var visst full. Då ho kom upp med
Kaffien Sundagsmorgonen, sov han so tungt at ho tenkte ho
fekk vekkje. Det kunde ho lati vori; ho kunde visst kor
det vilde gå. Ho kunde ha ropa på han; ikkje teki
han i Armen og ruska i han, som ho gjerde. Ho kunde
vita han tolde ikkje slikt. Man ho skulde no alltid vera
jålut. -- 

Å Gud, å Gud; kva skulde ho finne på no. Og so
dette andre, som ho alltid gjekk og fælte for. Men kvi
skulde det ikkje gå godt no so vel som hin andre Gongen?
Ho hadde havt meir med Frithjof å gjera enn
med denne. Og endå var det likare då; for dei var
forlova; og han var eit Arbeidsmenneskje som ho på Lag.
Å Gud; kannhende skulde Straffi koma no både for det
eine og det andre. Og kanskje for det Fanterie heimpå
Bygdi og. So kunde ho gå i Akerselvi. Kruse var
ikkje so snild heller no som han hadde vori; i den siste
Tidi hadde han vori so rar so. -- 

Uh! der var Frua. Upp som ei Stålfjør; fór og fùmla;
skulde hava noko å stelle med ...

SIDE: 247

Frua kom stigande som vanleg, breid og lat, stirande
med vassne blåkalde Augo, liksom ho allstødt gjekk med
Mistankar.

"Åssen er det du ser ut? Er du syk?" sa Frua.

IV.

Det var svært so kaut og kry som han hadde vori i
seinare Tid, Laurits Kruse.

Han tok nok til å rå or no. "Han spenner i Gada
som en Kommandersersjant," sa Mandaliten Holmeland.

Og so vilde han alltid tala um Gjentur.

Georg Jonathan, som vart gjesta av Laurits oftare enn
fyrr, sa: "jeg vædder Gutten er kommen i Orden jeg."
Og han drog i sine velstelte Whiskers og smilte. Det
kunde ikkje vera for inginting at vesle Laurits var i so
godt eit Lag og tala um Kvinnfolk i slik ein blasera Tone;
det måtte ha hendt noko; og Georg tottest ikkje vera i
Tvil um kva det var.

Berre no Guten hadde Vìt til å sjå seg fyri. Slike
skikkelege Fyrar som inginting visste, og som hadde lìvt
innestengt i lang Tid, dei rauk til Helvite merkeleg lett,
når dei ein Gong slepte seg lause.

Det var ein Sundagskveld; dei fylgdest uppetter Karl
Johan og såg på "den ville Jagt". Det var mange
Kvinnfolk ute, og endå fleire Mannfolk; og Kvinnfolki
"trakk", og Mannfolki "slo an"; Svarmen drog seg upp
og ned på båe Sidur av Gata som lange myrke Straumdrag.
"Her er Liv, her," sa Laurits; han gjekk og såg
på desse Kvinnfolki, so dei stundom trudde han vilde
tala til deim; stana dei då, snudde han Ryggen til deim
og lo.

Lat vera det, sa Georg. Det er ikkje for Moro dei
gjeng her og driv; det gjeld Matbiten til i Morgo.

Laurits vart ålvorsam; so sa han halvt for seg sjølv:
det er fælt i Grunnen.

Då fann Georg Høve til å "præke Moral" for Guten.
Han sa som so, at det var ikkje so fælt som ein skulde

SIDE: 248

tru; det var berre "Skuggen av det kristelige Ægteskap".
Og ein fekk brùka dei Rådir som baudst. Men det galdt
å vera kjend på Verdi; ein skikkeleg Fyr kunde koma
ut for mangt, dersom han ikkje visste å agte seg. "Blir
du kjed av din Dyd nogen Gang, Laurits," slutta Georg,
"så kom og ta dig et Kursus i Usædelighed hos mig!
Det er en Videnskab, det også, må du vide." "Pyh!"
blés Laurits, "alltid tror du jeg er så dum, du. Tror
du kanskje ikke jeg ved, hva jeg gjør?" -- "Ja-ja,
ja-ja; bare du ved det, så." Det vart ikkje meir av det
med Moralpreika. -- 

Nils Bugge og Jørgen Holmeland, som var Medfilologar
og sers Venir av Laurits, var so skikkelege, at Laurits
ikkje med sin beste Vilje kunde få deim til å taka Mistankar.
Holmeland kunde ein sjeldan Gong segja som so:
"nei nå synes e' rikti du blir så lei i din Mund, Laurits";
og Nils Bugge sa ein Kveld, men berre på Moro: "heretter
skal du ikke hede vesle Laurits, men vesle Don
Juan." Men elles tenkte dei berre på Filologi og
Fyrilesningar, og var so keide som syndefrie Folk jamt vilde
vera, -- meinte Laurits.

Nå; for honom kunde det vera det same. Han hadde
ikkje so mykje Bruk for Venir no. Den som var åleine
og leid av seg, so var det vondt å vera deim forutan; men
det var merkelegt som ein vart sterk og trygg i seg sjølv,
når ein hadde ei som heldt av ein; heldt av ein heilt ut.
Og det um det ikkje var so rart til Gjente heller, dessmeir.

Det hende sig ein Dag, at han kom yvi Diktboki si,
"Samlede Digte af L. B. Kruse". Med ein litin Kaldflir
um Munnen slog han Hefte upp og bledde i det; mest
alle Versi hadde titlar som: "Tunge Tanker", "Ensomhed",
"Længsel", "På Kirkegården", "Hende jeg så". Laurits
rusla burt til Omnen og slengde Boki på Varmen.
Og han sat på Huk framfor Omnsdøri og såg med letnande
Hjarta på, at hans "Samlede Digte" vart Oske.

Nei; leben und lieben. Dersom dei gjorde det alle,
vart det vist fåe som skreiv Vers. Live var det einaste
som der var Meining i. Og Live leika rundt oss på
alle Kantar, so det berre gjaldt å trive til.

SIDE: 249

Verdi var ikkje myrk for andre enn deim som stengde
seg inne. Laurits kunde ikkje lenger finne at det var
noko vidare i Vegen med Verdi. Han såg klår Dag kvar
han snudde seg. Der var sùmt som ikkje var som ein kunde
ynskje; men ein klara seg alltid. Berre ein hadde ei
som heldt av ein, og heldt av ein so at ho gav seg heilt.

Gjorde ho ikkje det, kunde det lite hjelpe. For då
tenkte ho mest på seg sjølv, då. -- 

 -- Det var det raraste han hadde røynt. Aldri kom
han til å gløyme hin Sundags Morgonen, då dette merkelege
hende.

Det var noko so reint anna enn han hadde tenkt og
drøymt. Ingen Helvites-eld; ikkje noko sjukt eller stygt.
Kva var det som skulde vera stygt? Dei som kalla det
Synd måtte ha drøymt det og ikkje lìvt det.

Mange slike ville Tankar hadde han tenkt, som han
gjekk der den Sundags Formiddagen, glad og lett, gjenomglødd
av ein Elskhug som var utan Pine eller Skam; og
han vart aldri ferdug, gjekk og stelte og klædde seg og
"pynta seg til Brudgom"; men stundom såg han seg i
Spegilen og sa til seg sjølv med eit lystigt Smil: Laurits,
Laurits, du er ein stor Syndar.

Det var ei Kjensle av Ungdom og Helse, av Manndom
og Mod, som han aldri hadde havt. Han var glad i
Gjenta. Ho var ven. Som ho var då ho kysste han og
gjekk: Kinni i fin, varm Bløming og Augo i djup, mjuk,
våt Glans, var ho heilt-upp fager. Det var ikkje sant at
ein Mann vart leid av ei Gjente so snart han hadde
nått det han vilde. Herregud; ho hadde gjort dette-her,
og det var gali; det var visst nok; men det var då ikkje
noko som han kunde ha imot henne for. Han hadde
berre gode Tankar for henne.

Ho var ei simpel Gjente, stakkar, og han kunde ikkje
elske henne som -- som den han skulde ha. Men ho
venta ikkje slikt heller. Det hadde ikkje vori eit Ord um
Giftarmål. Ikkje um Kjærleik dessmeir. Dei tala vel
ikkje so mykje um slikt, desse frå Lande. Men ho visste
so mykje, at ein kunde vera glad i einannan um ein ikkje
gifte seg. Ho var ei vitug Gjente.

SIDE: 250

"Æra." Ho skulde ha mist Æra si. Laurits forstod
snart ingin Ting no av det han hadde høyrt og lært.
Kunde ein ikkje likso godt segja at det var ærlegt gjort
av Gjenta å gjeva seg, når ho var glad i ein Gut?
Visst var det, at ho hadde ikkje tapt noko av Æra si i
hans Augo; og andre skulde ikkje få vita um det.

Dersom ho endå hadde gjort Gjerningen med sin gode
Vilje! Men ho hadde visst stridt imot det beste ho hadde
kunna, stakkar. Ja ho gjorde både grét og bad. Men
han var galin; ingin Ting kunde frelse henne. Det hadde
vori ein Augneblink at Samvite hans vakna; han totte
Synd i henne og var på Veg til å sleppe henne. Underlegt
Stell. Hadde han gjort det, hadde han visst komi
til å trega det alle sine Dagar.

Og ho stridde imot enno. Han vart mest leid av det
stundom; skýna ikkje kva det skulde svara fyri. Ho
visste ho måtte gjeva seg tilslutt likevel; "du magtstjæler
mej," sa ho. Nei; det var nok han sjølv som var Syndaren;
skulde han misvyrde nokon, måtte det vera seg
sjølv. Men det lærde han nok ikkje på lengi.

Det var berre ein Ting han hadde å ræddast fyri: at
Vertsfolke hans kunde få Greide på det Live han førde,
og so gå til Morbror Broch med det. Men so lettvis og
likesæl var Laurits Kruse no, at han ikkje trudde han
skulde bry seg stort um det heller. -- 

 -- Berre Solskin skulde han likevel ikkje hava yvi
denne Elskhugsleiken sin.

Det gjekk godt ein Månad eller so; men då var det
ein Kveld det hende noko forunderlegt.

Helene gjorde Motstand; lèt seg ikkje magtstela. Ho
gjorde Motstand på ein so handfast Måte, at vesle Laurits
ikkje kom nokon Veg. "La' være; Dere rår så ikke
med mej allikevel," sa Helene.

Laurits vart forfjamsa med det same; so vart han vond.
Han var Mann og kunde ikkje gjeva seg for henne; gjorde
ho Tingen til eit Magtspursmål, so måtte han vinne;
han kava og stridde som det gjaldt Ære eller Liv.

Men nei. Ho hadde Armar som Jarn; og då ho totte
han vart for ihengin, tok ho seg på Tak og slengde han

SIDE: 251

ifrå seg som ein Vott; "nei stopp!" sa ho. Og det var
ikkje fritt for at ho slo med Nakken, då ho strakst etter
svinga ut gjenom Døri.

Der stod Laurits.

Det runde snilde Andlite vart blått i Hudi med rengde
Drag. Munnen stod opin; Augo stirde og var liksom
ikkje med fullt Vìt; Håre klabba seg vått nedyvi Panna.
Han såg reint dåleg ut. Kragen var upprivin, Vesten
like eins; heile Kroppen forpjuska og bøygd, som tyngd
av ei Livsskam.

Det var ei Stund han ikkje røyvde seg; vilde liksom
ikkje vita um at han var til. Han skjegla ikring seg med
Tjuveaugo; han lydde etter kvar Ljod, so Øyro liksom
tøygde seg; med ein Gong luska han burttil Døri og stengde
seg inne.

Og so fór han heile Kvelden og halve Natti att og fram
på Golve kokande av Sinne.

Han forstod ikkje dette.

So flat hadde han ikkje kjent seg i sitt Liv. Og so
sinna visste han ikkje av at han kunde vera.

Det brann i han som Eld; det saud og sveid som Eiter;
det kom i harde, vonde Tak so han skalv av det, so det
svimra for han; det var eit Sinne som kunde taka Vìte.

Og so ei Skam som åt og åt, gnog i Innvolane, skaut
seg upp i Andlite som heite myrke Blodskuggar ...

Ho kunde stå imot! Han rådde henne ikkje; ho gjorde
som ho vilde; det var ikkje han, som -- ; snarare var det
ho, som -- ! Fy!

Ho var eit låkt Kvinnfolk; eit simpelt Menneskje. Og
henne hadde han vori Venir med! Slik ein Tenkjemåte
som ho måtte hava -- ikkje med ei Eldtong skulde han
ha røyvt henne!

Ho trudde ho kunde fara med han som ho vilde, ho.
Han, han, -- han! -- havt til Narr av ei slik ei! Som
ikkje var vakker dessmeir!

Men ho skulde koma etter, at det var ikkje på den
Måten meint. Ho skulde få merke kven ho hadde
å gjera med. Heretter vilde han ikkje sjå henne. Låtst
som ho ikkje var til. Aldri eit Ord til henne. Aldri eit

SIDE: 252

Augnekast. For honom skulde ho vera Luft. Luft! Det
var endå vel, at han hadde lært henne å kjenne i so
vidt god Tid.

Stort fleire var ikkje Tankane hans; men som eit Humlebøle
surra dei rundt i hans arme Haus, rundt, rundt;
alltid dei same, uppatt og uppatt, til han vart reint trøytt.
Aldri i Verdi hadde han tenkt slikt um henne; men no
visste han kven ho var; og no aldri meir ein Tanke på
dette Menneskje som han hadde dikta um til ei Kvinne. -- 

I fleire Dagar heldt dette på.

Helene laut læ med seg sjølv, når ho såg kor ålvorsamt
han tok det, Studenten. Han var nok svært
tåpin i visse Ting. For henne kunde det elles vera det
same. Det vilde vera godt um det vart slutt no; enno
trudde ho ikkje det var hendt noko. Men han kom nok
snart att; og so vart det det same; ho visste um det.
Mannfolki heldt aldri lengi ut; og Kvinnfolki var snilde
og fåvise. Og so gjekk det ut yvi deim til Slutt for
det meste.

Um nokre Dagar vart det Semju att; dei skulde hava
det som fyrr. Men det vart ikkje som fyrr. Ho kunde
vera so blid ho vilde, so var ikkje han den same; og det
vart verre og verre ettersom Dagane gjekk. -- 

 -- Det hende seg av eit Tilfelle i denne Tid, at Laurits
Kruse fekk sjå att Dagmar Dyring.

Han hadde ikkje tenkt ofte på henne sidan sist. Det
var berre vondt når det Minne kom; og det kjendest ut
til, at Draumen um henne snart skulde vera døyvd og drepin.

Han venta å få høyre at ho hadde trulova seg med
Bjølsvik eller Frigstad eller kvensomhelst. Han skulde
taka det rolegt. No visste han, at det berre hadde vori
ei Innbilling. Når det leid so langt at han kunde tenkje
på å gifte seg, og det vilde vara eit Bìl, -- so fann
han seg vel ei som var meir etter hans Hovud enn Dagmar
Dyring.

Men so såg han henne på Karl Johan ein Dag, Klokka
millom eitt og tvo.

Ho hadde korkje Frigstad eller Bjølsvik med seg. Ho
gjekk saman med Frida Westgård.

SIDE: 253

Dagen etter forsømde Laurits Kruse ei Fyrilesning millom
eitt og tvo. Men ho var ikkje å sjå den Dagen.

Næste Gong gjekk det betre. Det var Sundag, og han
hadde Tidi for seg. Frå tolv av gjekk han på Karl
Johan. Klokka halv tvo råka han Georg Jonathan; denne
gav seg dessverre i Lag med han. Han skulde ut og vise
sin nye Hatt, sa han; det var ein "Konkurshatt", svært
engelsk av Skapelon. "Er den ikke gentil?" spurde han.
"Det er den styggeste je har set dej med enda," murra
Laurits. "Heh!" lo Georg og såg svært fornøgd ut.

Dei dreiv nedetter mot Storthinge; Georg fortalde um
den nye Tenestgjenta si. Det var den verste han hadde
vori ute for enno; fyrr hadde han skift Gjente kvar Månad;
no fekk han vel snart skifte åttandekvar Dag.

Um ho stal? Javisst stal ho. Men det var ikkje det
verste. Dei stal alle; der var ikkje Råd med det; det
høyrde med til Ungkarsskatten; og den fekk ein nok
betala; "all Frihed koster Flesk," sa Georg Jonathan.
Nei; og ikkje hadde ho svært mange "Fættere" heller; det
kunde vera tvo eller tri; og det fekk ein segja var moderat.
Nei; men Dyre var hysterisk; det var verre. Ho
hadde "Tilfelle"! Kasta med Knivar og Ølflaskur etter
Husbonden sin, når Ridine kom; "og du kan si hvad du
vil, Laurits; men sån-noe er ikke behageli".

Det bar uppetter att. Uppum Universitete; og so upp
Slottsbakken. Der råka dei Dagmar og Frida; Georg
helsa rolegt og elegant med Konkurshatten.

Då Laurits kjende att dei tvo mjuktstrålande Augo,
skaut Blode seg inn-yvi mot Hjarta hans og han vart bleik.
Han reiv Hatten av seg som han kunde best, og stupa
fram um henne som han skulde ha fengi ein Dunk i
Nakken.

Georg Jonathan skjegla til Guten frå Sida. Var det
der han hadde det?

Då vesle Laurits var komin til Ro etter Møte med
Dagmar, såg han strålande ut. Og han sa til Georg:
"nå ska du spandere Middag på mej." "Vel!" "Og
sidan går vi hjem til dej og drikker Kaffe med Maraschino."
"Vel!" -- Stakkars vesle Laurits.

SIDE: 254

Dei gjekk til Ingebret og åt. Og dei gjekk til Georg
Jonathan i Mukedamsvegen og drakk Kaffi med Maraschino.
Men då Laurits gjekk derifrå, stal han med
seg, so Georg ikkje såg det, "Kvindens underkuelse". -- 

 -- Det var ein mild Haust; Dagmar og Frida gjekk
Turar mest kvar dag.

Dei var åleine no, desse tvo. Av det "Trekløver",
som hadde funni seg saman på Lærarskulen her i Vår,
hadde den eldste, Helga Thorsen, gift seg no nyleg med
Markus Olivarius Markussen, Cand. jur. og Kopist i
Finansen.

På Skulen hadde dei vori svært varme i den nye Trui,
som då tok til å få Magt: Kvinneemancipasjonen. Helga
Thorsen hadde lært deim upp; og dei hadde drìvi det so
vidt, at det hadde vorti lagt Merke til deim i Byen.

Helga og Frida hadde endå klipt av seg Håre. Alle
tri hadde røykt Cigarett, og hadde i det heile lært seg
til å vera so manslega i all si Åtferd som dei på nokon
Måte torde eller kunde.

Dei var samstelte um, at Mennane var dei verste av
alle dei Dyr som Gud Herren hadde skapt. Og ein
Kveld, uppe hjå Helga ved eit Glas Vin, hadde dei so
smått lova kvarandre, at dei ikkje skulde gifte seg.

Då Helga Thorsen hadde Bryllaup med Mark Oliv, var dei
tvo andre Brurpikur, og ingin av deim hadde funni Grunn
til å minne um denne Lovnaden. Dei hadde lært Mark
Oliv å kjenne, og fann at han måtte vera eit Undantak
millom Mennar. Han var brutal, han som dei andre;
men han var likevel barnsleg og hjartans god; og so var
han so glad i Helga. Ho fekk berge denne Mannen;
han fortente det. Men! på same Tid; taka seg vel i
Vare! det var ikkje greidt å vera gift; han kunde nok
koma til å demoralisere henne!

No gjekk Frida og venta på Friar, ho og. Ja Dagmar
hadde sine Mistankar um, at det alt i Stild og Løynd
var avgjort.

Frida negta. Ho tala um "Herr Falch" som ho vilde
tala um kvar annan Herre. Men det var ikkje som når
ho tala um andre Herrar likevel. Dagmar kjende det

SIDE: 255

på seg, at her var noko, kva det so var; og det gjorde
henne svært vondt, at Frida ikkje i denne Saki var heilt
ut ærleg mot henne.

Og av Hjarta ynskte ho, at det ho trudde ikkje måtte
vera sant. Ho hadde so ymse Tankar um den Sakførar
Falch; og i alle Tilfelle totte ho ikkje det kunde haste
med Frida. So gjekk Dagmar på lange Turar og friska
upp-att for henne alt det dei hadde havt uppe um ædle
Kvinnur og fæle Mennar både i Vår og sidan; og Frida
hjelpte sjølv til, so Dagmar stundom ikkje visste kva ho
skulde tenkje. Det kunde slutte med, at dei lagde Armane
um kvarandre og kysste kvarandre, og kviskra til kvarandre,
um ikkje dei tvo skulde hava Bryllaup på ein Dag.

So var det ein Gong at Frida sa si Meining beint ut;
og det var den, at fyrr ho vilde slite sine Dagar som
Læremor og Møykjering, fyrr vilde ho gifte seg med ein
Vognmann.

Det var ein Dag i Desember. Lufti var grå, og det tok
til å vintrast; men det var ikkje kaldt. Det berre blés
noko; og det såg heller ufjelgt ut uppe millom dei store
upprìvne Skyine.

Dei kom halande ned Bogstadvegen, nedanfor Majorstogo,
der Vinden strauk so godt yvi den vide Flata.
Det var strævalt å koma fram; Vinden blés Kjolane inn
millom Føtane på deim for kvart Stìg. Dei livde Kinni
sine, raude og friske som dei var, med Muffur av gråbrunt
Pelsverk; og dei laut skrike heller kvasst til kvarandre
gjenom Blåstren.

Dagmar hadde skjellt svært på Mennane i Dag. Frida
hadde fylgt med ei Stund; men so med ein Gong hadde
det komi som eit Upprørsskrik dette: heller gifte seg
med ein Vognmann.

Ja; for ved Gud, det var ingin som visste kva det var
å lìva åleine, helst når ein vart gamal. Ved Gud!
Frida vilde ikkje det. Dei arbeidde for at Kvinna skulde
lìva for seg sjølv; og det var Frida med på; ho var likso
varm for Kvinnesaki som fyrr; jau, ho var! men ho vilde
ikkje lìva åleine. Det vilde vera surt å lìva på
Nåde hjå ei Syster eller ein Bror, endå då kunde ein

SIDE: 256

vera til Hjelp i Huse, og vera Tante for dei småe, og
hava eit Grand Lag; men slite all Dagen på ein Skule,
og so gå heim og sova på ein Hybel, nei ved Gud!
Då vilde Frida heller -- ; ja ho vilde heller ... vera
eit uskikkelegt Menneskje og lìva som -- ; ja; likso gjerne
det! Nei; dei skulde arbeide for at alle kunde gifte seg;
det skulde dei! For -- "ja det vét du godt, søte Dagmar"
 -- ; der var so mange Mennar som ikkje kunde
gifte seg; dei hadde ikkje Råd! Utan kanskje når dei
vart so gamle at ingin vilde ha deim.

Då kom Dagmar; og Dagmar var harm.

Dei vilde ikkje gifte seg, sa Dagmar. Dersom dei
vilde, so kunde dei; men dei hadde ikkje Mod! Dei var
so vigtige; dei trudde aldri at me Kvinnur kunde hjelpe
til med noko; me kunde ikkje arbeide eller tena Pengar;
nei, dei vilde ikkje bjode seg, fyrr dei var so rike, at
dei kunde hava oss sitjande på Stas til å pynte upp
Huse for deim! Det var me gode nok til; men ikkje til
noko anna. Det var det, ho mest kunde hata deim for;
det viste best kor -- kor -- kor rått dei tenkte um oss;
so lite vyrde dei oss; ja det gjorde dei. Åh! Ho hadde
ein Gong innbilt seg, at ho kunde koma til å like ein;
men frå den Dagen ho forstod at han tenkte på den
Måten, vilde ho ikkje sjå til den Sida han gjekk.

No vilde Frida ha Greide på, kven det var Dagmar
hadde tenkt ho kunde koma til å like; men -- "aldri i
Verden!" Den Mannen hadde Dagmar for all Tid stroki
ut av "sin Erindrings Tavle".

Ned gjenom Homansbyen tok ikkje Vinden so sterkt;
dei kunde tala meir rolegt.

Og dei tala um mange Ting, men alltid um det same.

Dei samdest um, at ein ikkje skulde gifte seg, utan ein
elska so, at det måtte vera den eine eller ingin.

Dei lova kvarandre at dei ikkje vilde taka imot noko
"Kurmageri". Skulde dei vera Venir med ein Mann, so
måtte det vera ein som stelte seg som Kammerat imot deim.

Og dei tala um den gåtefulle og fæle Ting, at ein
kunde trulova seg og gifte seg, og so kom det upp, at
den ein hadde gift seg med ikkje var den rette.

SIDE: 257

 -- "Ja, for slikt hender, du!" forklåra Frida. "Nina
Bøckmann du vét, hun som gjælder for å være så'n litt
flott, vét du? ja; hun har engang, men ved Gud! du må
ikke si det! ikke til noe Menneske, skjønner du! ja lov
mig det! for jeg har ikke Spor av Lov til å si det; ja;
hun har engang tilståt med grædende Tårer, for Helga,
skjønner du, endda Helga er så meget yngre, ja, tilståt,
at han ikkje var den rette. Kan du tænke dej noe så forfærdeli?"

"Jaså."

"Ja. Tænk du, hvor det må vere sørgeli. Og det skal
vare hele Livet, du! Ved Gud! jeg har så vondt av
henne! Jeg undres ikke det Grand på, at hun gir sin
Mann en god Dag; for det gjør hun visst, du! ja det er
fælt, kann du skjønne!"

Dei var i Slottsparken. Vinden susa gjenom Trei, som
stod og svinga med bladlause Kvistir og såg gamle ut,
so unge dei var. Dagmar stræva med å finne dette
syrgjelegt.

Frida sette fram den Tanken, at det beste var um Folk
kunde hava kvarandra på Prøve ei Stund; "men det går
jo heller ikke an, skjønner du!" Dei var samstelte um dette.

Men Georg Jonathan hadde meint, fortalde Frida -- ho
hadde havt ein Samtale med "den affekterte engelske Fyren"
ned-hjå Grosserar Storr her ein Kveld -- ; Georg Jonathan
hadde meint, at det nok kunde lata seg gjera at Folk
gifte seg på Prøve. Gjekk det godt, so gjekk det godt,
sa han; og gjekk det gali, var det mykje likare dei skildest.
"Det er i Grunnen det di gjør, Herrerne du!" sa Frida,
"iallfall gjør visst han det; han lægger visst ikke noe videre
Skjul på, at han har en så'n; men slikt går jo heller
ikke an, kann du skjønne!"

"Jaså," spurde Dagmar; "er Georg Jonathan slik?"

Pyt, meinte Frida, dei var slik allesaman.

Dagmar tagde. Ho hadde lesi og høyrt so tidt, at dei
var soleis allesaman; men ho trudde det aldri um dei ho
kjende. Desse snilde Gutane som gjekk i Huse hjå Far
hennar, og såg på henne med ærlega Augo, og tok henne
i Handi til Goddag og Farvel, dei skulde kunne gå beint

SIDE: 258

frå henne og til -- . "Nei fy!" sa ho høgt, og riste på
sitt hårfagre Huvud.

"Di allerfleste," heldt Frida fram. "Herregud, det vét
vi da jo. Di synes visst ikke di gjør noe galt di; di vét
vel ikke ant end det skal så være! Og kanskje er det
litt anderledes for dem; Georg Jonathan sa, at vi og di
er så forskjellie, at det kann ikke nytte å snakke om det."

"Det er Løgn," sa Dagmar Dyring.

"Ja Herregud, du; det sa jeg også, kann du skjønne;
men kann du tænke dej -- , han svarte, at det var ikke
godt å vite det for oss, vi som ingenting vét og ingenting
vil vite! Åsså sa han det: tror Di nu, sa han, at
Mændene gjør så'nt noe, fordi di har Moro av å føre
unge Piger i Fordærvelse? Hva Moro skulde di ha av
det? sa han. Ofte kommer di i Knipe for det selv åsså;
di kommer i mangeslags fælt lei Knipe, sa han -- du vét
han taler så'n; nå; -- ja; og di kann da ikke gå og
risikere alleslags Ting bare for å ødelægge Folk som aldri
har gjort dem noe vondt? sa han. Hva sier du om
slikt, du?"

Dagmar var harm; so harm at Augo skaut Gneistar.
"Georg Jonathan er ein Fyr som du skal passe dej for!"
sa ho.

Ja; Frida visste det. Og ho skulde nok greide seg for
sin Part. Nå; se der har du din spesielle Tilbeder,"
lagde ho til; ho såg Laurits koma drivande.

"Ja han! han er ikke av den Sort," svara Dagmar.
Og då dei møtte Laurits, stansa ho han upp, gav han eit
av sine fagraste Augnekast og sa: "si mej, Herr Kruse,
hvorfor vil Di ikke komme ut til oss om Søndagskvelderne?"

"V-v-il?!" sa Laurits; han smilte yvi heile Andlite.

V.

Det såg ut som dei ikkje skulde få ærleg Vinter
det Åre.

Sjølve Desember var ein Regnmånad. Aldri Himil,
aldri Sol; berre vide myrke Verdenshav av Skyir, og Regn,

SIDE: 259

eller stundom Slette, som var Snø upp-å Høgdine. Men
ikkje der heller var ærleg Snø. Det var Snø som tinte,
Snø med Flekkir for kvar Stubb og Stein, sur våt Snø
mot sur våt Luft, so Åsane såg ut som dei kulsa og
fraus, og all Verdi vart ufjelg av denne Halvvinteren.

Nede i byen var Gatune glettne og våte med Vatsdiplar
og Søylefæn for kvart Sig i Steinsetningi. Men Gatur
som ikkje var steinsette var Søyle til Botnen, med smale
svigtande Bordbruir til å gå på.

Folk heldt seg inne og lagde i Omnen; den var Husguden
no. Ved Glasi var det hustri og kaldt, og ute på
Gata var der ikkje anna å sjå enn våte vandrande
Regnhatter.

Hyggjelegt vart det ikkje inne heller, fyrr ein fekk upp
Ljos og kunde rulle ned for Vindaugo. Då, når ein
kjende seg heilt innestengd, so det ikkje var noko som
minnte um Guds frie Natur med den gråe Lufti og det
kalde Ljose, då fyrst tok Folk til å livne. Dei kraup
ut or sine Skal og strekte seg i Armstolane med Pipa og
"Aftenposten", eller, når det var Damur, med Binding
eller Heklety; og i Omnsvarmen tinte dei upp og rødde
med kvarandre, når det so vilde falle.

Folk som ikkje hadde det koselegt heime sat gjerne
på Vertshusi Dei som ingin Stad hadde å gjera av
seg laut vera til, dei og; men dei lika seg ikkje. -- Ein
av deim som ikkje lika seg var Målaren Bjølsvik.

Han var i det heile ikkje den glade Guten som han
hadde vori. Han, som i sin Ungoms Dagar hadde vori
Fyrstemann i altslags Galinskap, Æresformann i "Dilla",
"Storfyll" av "Flaskekapselen" og mykje anna rart, han
var no so nedpåkomin og "demoralisera", at han ofte
sat inne og mula yvi ei Bok, når Rangelen gjekk som
verst i Centralkjellaren eller uppe i "Fallgruben".

Og kraup han ut or Hie sitt ein Gong, so var han
endå i Ulag. Leid og sinna på alle Ting, men iser på
Kvinnfolki. Um deim hadde han eit heilt " Repertoire"
no av harske Preikur; og Peter Tordenskjold gjekk og
undra seg forderva på, kven det kunde vera Bjølsvik
hadde vori ute og fengi Nei av.

SIDE: 260

Bjølsvik treivst ikkje millom dei gamle Kammeratane
sine lenger. Dei sat alltid og rødde um Kunst, dei, disputera
um blått eller brunt og var "moderne"; det vart
Bjølsvik leid av. Han var leid av alt. Han sat helst og
seig burt i sine eigne Tankar; letst som han las i eit
Blad, men gjorde ikkje det heller; gav eit av sine "store
Nummer" når han såg seg Kans til det; skvatt so upp
og gjekk, "forsvandt", so dei visste ikkje Orde av, fyrr
dei såg Ryggen hans i Dørgape.

Men det var ikkje Moro å koma heim til seg sjølv
heller.

Når han seint um Kvelden steig inn på "Bula" si i
"Pultosten", og der var kaldt og svart, og rå Luft innsett
met [sic] Tev av Målarfargar og Tobak, og Lampa var
ustelt, og Omnen full av Oske, og Veggen full av dei
gamle Bilæti, og Golve fullt av Målarstolar og Kassur,
og Borde fullt av Pipur og Tobak og Flaskekorkar og Mappur
og Papir og Rusk av alle Slag, og han sjølv måtte
leggje i Omnen, og sjølv reide upp Sengi, som var løynd
attum ein høg Skjerm av Karduspapir, og so han ikkje
hadde anna å taka til enn denne daude kalde Boki, so
Fanden brodere um han kunde finne ut, at Verdi var som
ho skulde vera.

Det vart gjerne til det, at han sette seg til i fullt
Overty,
slik som han kom frå Gata, tok den Boki eller det Blade
som han måtte hava til å sjå på, og lét so Tankane
svive som dei vilde; men Tankane sveiv jamt til den same
Kanten.

 -- Ei Kjering og ein Katt. Det var ikkje stort meir
han kravde av Vårherre. Men han kom nok ikkje so
langt at han kunde føde Katten dessmeir, langt mindre
Kjeringi.

Henne hadde dei dessutan øydelagt for han.

SIDE: 261

hadde dei skapt um, so ho var ikkje same Menneskje.
Han banna deim i sitt Hjarta og tenkte med seg, at fekk
dei halde på som dei vilde, so kom Verdi ein god Dag
til å ikkje vera anna enn slik ein Trollkjeringdans yvi
Haug og Hei.

Og so kom Studentane. Dei var alle Stadir framme.
Dei åtte Verdi dei, måtru. Iser åtte dei Kvendi. Og
Kvendi, Gubbevars, dei kom farande med Tunga ut av
Halsen, berre dei såg Snippen av ein Student; for han
var ein av deim som skulde få "noko visst", han. Når
han hadde sin Eksamen, so fekk han Post; det var fast
Takster det; og so steig han i Gradine etterkvart som
han fekk Ungar; men når han var so gamall at han
ikkje kunde tyggje Graut, so fekk han Pensjon. Det var
Staten som syrgde for honom. Me andre fekk klara oss
som me kunde, me. Og laut endå betala Skatt, Toll og Tiend.

Hadde Bjølsvik havt det som han vilde, so neigu um
den Gjenta skulde ha sloppi frå han! Han skulde ha
nappast um henne både med Studentar og Trollkjeringar,
ja med kven som helst. Men rådlaust var rådlaust.

Han hadde fåe Inntektir, og dei var uvisse, men
Utgiftir nok, og dei var Fanden so visse; taka henne her
upp i Pultosten og lata henne lìva på Sild og Stùmp
som han gjorde sjølv, det lèt han nok vera; og beda
henne vente til dess han vann seg upp i Verdi, um eit
halvt Tjug År eller so, det korkje vilde han, og heller
ikkje kunde det nytte.

Det fekk vera som det var. Han fekk lata henne gå;
ho hadde sin Veg. Men det var komi ein Uhug yvi
han som han ikkje rådde med; det var ikkje Moro å
arbeide, dessmeir. Um han kunde vinne eit Namn som
Michel Angelo, so totte han ikkje det kunde vera so stor
Hjelp i det.

Det var ein Saknad som låg og sleit for Bringa hans
all Tid, so han var fredlaus Mann. Det var som han
aldri meir kunde kjenne Glede. Det låg og glødde under
Hjartekula som ein sår, brennende, bundin Gråt. Med
henne kunde heile Live vori Moro; utan henne visste
han knapt kva han skulde med det.

SIDE: 262

Men han var ikkje den som gav seg yvi! Ein var
då Mannfolk, for Fanden; og det skulde vera smått
Stell um ein ikkje klara ein slik Ting! Han manna seg
upp, og banna seg upp, og sette seg kvar Dag fyri at
han vilde gløyme. Og han vilde ikkje gå lenger og lìva
som ein Munk og ein Einstøding for ein Tings Skyld som
var ein Draum og aldri vart anna enn ein Draum. Var
Verdi vrang, so fekk han au slå seg vrang. Berre han
slo seg glad og lìvde med dei glade, so gjekk vel alt lettare.

Stakkars Constance; henne hadde han vori leid imot.
Herregud: ho var ikkje av deim som hadde noko å
krevja. Men ho hadde då alltid vori snild. Og dessutan,
kva skulde ein segja? Lìva av å stå Modell
kunde ho ikkje, helst då ho hadde denne Far sin å
draga på, men at ho i Grunnen var bra Gjente, det
vilde han døy på. Han vilde gå der ut ein Gong og
gjera det godt att; jagu vilde han so. Kvi skulde han
ikkje det? Der var ingin som hadde noko med å krevja
Rekneskap av honom. -- 

 -- Når han vart so kald at han tok til å skjelve,
berga han seg åt Sengi. Der tenkte han dei same Tankane
upp att og upp att til dess Svevnen kom.

Men var det vondt å koma i Seng, so var det endå
verre å koma upp att.

Det var ein ufysin, innsur, gjenomvåt Måndags Morgo;
han vakna tidleg; det eine Åklæde var glìdi ned på
Golve, og han fraus.

Sidan låg han og dorma ei Stund, men fekk ikkje sova.

Lufti i Rome kjendest som ein tett, kald Eim, so at
berre han kom upp or Sengklædi med ein Arm eller ei
Oksl, klabba Skjorta seg til Kroppen med ei kald Ising
som måtte ala Gikt. Og Andedrage steig til Vêrs i kvite
Kvervlar liksom Piperøyk.

Nede frå Gata høyrde han at Dagen var i Gang. Det
var den kjende Duren av ein Kristiania-Kvardag; døyvd
Rulling av tunge Kjerrehjul, skrellande Vognrammel innimillom,
tydelege Stig av Fotgangarar nedpå Fortòge,
men elles stilt. Ikkje ein Tone, ikkj eit Rop; ein kunde
tru det var Duren av ein daud By som spøkte.

SIDE: 263

Bjølsvik låg i Sengi og vreid seg; ein vart snart leid
av å liggje; men kor skulde ein få Mod ifrå til å
stå upp. Det vilde vera som å gå i Sjøen på ein
Frostdag. Ikkje var det ljost nok til å arbeide heller.
Fanden skulde ha desse myrke Dagane; det var Dagar
for Bjørnsen som låg i Hie, men ikkje for Folk som
skulde gjera noko.

Og no måtte han snart ha den "Fuskesætra" si ferdug.
Han kunde ikkje lìva all si Tid på Kronelån.

Det tok til å verkje i Samvite hans, og Hovude var
ikkje rart det heller. Han laut upp no; upp og få
Luft.

Langt um lengi våga han Sprange. Nokre Klædefillur
fekk han på seg i ei Hast; men kaldt var det, so Tennane
skrangla.

Han glytte ut gjenom Glase; berre Skodde og Snøslaps.
Gråvelling. Eit Par Skorsteinar stakk upp i Lufti som
svarte sotute Gryteøyro.

Omnen var halvfull av Oske som vanleg. Det var då
som heite, brandgule -- , at han aldri kunde hugse på
den Oska! Og Bjølsvik banna, so det kunde taka Eld i
Veden berre av det. Men til å vera dess tryggare fann
han fram Petroleumsflaska.

Sjølvsagt. Tom som ein Pengepung. So tom som det
skulde ha vori Brennevin på ho. Bjølsvik såg ut som
han kunde få Ølkveisa; og alt han hadde banna fyrr
vart Barnesnakk og Gudsord mot den Leksa som no kom.
Og då han ikkje kunde lenger, trampa han i Golve so
Pultosten skalv, av di "dette fordømte såkaldte Sprog"
var so "fattigt på Kraftudtryk".

Han spikka upp so mykje Flisir at ein måtte kunna
"setja Eld på Maridalsvatne" med deim; men so kunde
han ikkje finne Fyrstikkur. På Borde var dei ikkje;
på Golve var dei ikkje; i Glase var dei ikkje; og ikkje
i Jakkelumma, og ikkje nokon Stad. Sjølvsagt! Han hadde
gløymt å kaupe. Han lo av Sinne; han skar Tennar av
Sinne; han frynte av Sinne som Fanden på store Bededag;
men banne kunne ikkje nytte; alle Eidar var for
veike. So reiv han Styvlane på seg og gjekk inn til

SIDE: 264

Blytt; der stal han Stikkur. Blytt sov som ein Stein og
såg ut som han vilde sova til Domedag.

Med eit Grand Stræv fekk Bjølsvik det til å brenne;
so vaska han seg og stelte seg, og gjekk nedi Kjellaren
og fekk Kaffi. Det greidde seg på ei Vis, so lengi han
hadde Kredit der.

Ein Kopp Kaffi, eit Egg og tri "Kakeskivur" friska på
Huglage; og då Målaren Otto Nielsen kom, tok Bjølsvik
nådigt imot han.

Dei banna fyrst på Vêre ei Stund, og so på "dei
dårlege Tidir". Otto Nielsen fortalde at han måla eit
"Publikumstykke" med Solnedgang yvi ei Snøhei; kvar
Kveld når han lagde seg bad han um Snø og Frost, men
det hadde ikkje hjelpt enno. Bjølsvik kunde vera like
glad med Snøen, sa han, berre her vart ljosare. "Fuskesætri"
vilde han ha ferdug no; Blomkvist trudde han tok
det Stykke; og so vart det eit hundrad Kronur eller so
til å friske på Krediten med; det kunde turvast det no.

Berre det ikkje var den Obligasjonen; og no laut han
vel for ein Gongs Skuld betala Avdrag. "Så du holder
Obligationer?" sa Otto Nielsen. "To, Far!" svara Bjølsvik.
Dei var frå den Tidi då han hadde Stipendie og var i
München og Paris. "Men du fik jo nokså godt betalt
det store bibelske Billede til Kunstforeningen?" Å, det
var ikkje nokon Kapital til å liva eit År på, knurra
Bjølsvik; "og Stipendie, som du veit skal vara eit År,
er so stort at ein godt og vel kann koma att og fram
med det." "Kjenner til det," nikka Otto Nielsen.

Han var ferdug med Kaffien og stappa Pipa si, -- Portoriko
No. 2 i ei Jåbækspipe. "Og det Billede je siden
fik solgt til denne Endre Storr," heldt han fram, "'Våd
Høst', du vét" ... -- "Ja?" -- "Det gav den Slyngelen
bare 300 Kroner for; og så fik je enda den Besked på
Kjøpe, at det var ikke Kunst, det je hadde gjort, men
Fotografi. Idioten." -- "Hm ! Og enda gav han 300
Kroner for det!" -- "Ja; for 'Sannhet har vi Bruk for,
men Kunst er Humbug', sa han. Generalidioten." -- 
"Patent-Idioten." -- "Kgl . norsk Overidiot." -- "Kraftidiot."
 -- "I Evighed Amen."

SIDE: 265

Men so lengi Bjølsvik hadde desse Obligasjonane, kom
han ingin Veg. Ein Obligasjon var som ein Mylnestein
um ein Manns Hals; Bjølsvik kunde måle so mykje Fusk
han vilde, so vart det ikkje meir enn til Obligasjonane,
og so kannhende til Tobak, men Fanden ikkje til Brennevin.

Og so den Skræddaren. Trur du det var so mykje som
ein Bukseknapp å få på Borg der no lenger? Og dei
"Klædebønderne" han her gjekk i, og som var dei beste
han åtte, dei var so utslitne, at han ikkje var præsentabel
med deim lenger, minst bak. Han kunde knapt nok gå
til Folk um Kvelden dessmeir; og slettikkje når der var
Damur.

Otto Nilsen blinka med Augo og lo lysteleg; Bjølsvik
lo med.

"Nei Fanden," tok han frami att; "det blir ikke anden
Råd enn at je får gå optil Voss og sæle Kadavere mitt."

"Je har tenkt på å sæle Sjæla mi je," sa Otto Nielsen;
"og je skulde Fa'n hente mig sæle 'a til Innkjøpspris
også. Men Fa'n ta Fa'n; han er for klok, den Slyngelen;
han vét at han får den skarve Sjæla mi for ingenting,
når han venter litt, og så vil 'n ikke."

"Ha, ha, den Svinepelsen," lo Bjølsvik.

Her var i det heile ikkje anna å gjera: ein fekk måle
Publikumkunst og liva økonomisk. Herregud, um dei no
ikkje dreiv det so vidt som til å koma i Louvre; det var
mange som ikkje kom i Louvre. Ja um dei ikkje kom i
Nasjonalgallerie dessmeir; Mat og Kaffi måtte dei no hava.
"Den norske Kunst"? den kunde dei ikkje "ta noe Hensyn
til". Det var ingin som hadde Bruk for den; Staten gav
so mykje til norsk Kunst som det gjekk i Pension til ein
Bisp; og endå totte Bøndane det var fælt mykje.
 -- Det tok til å klarne ute; Bjølsvik sa Godmorgen og
gjekk.

Det var ikkje lett å halde Mode uppe. Det han arbeidde
med og vilde brùka heile sitt Liv til, det hadde han
for lengi sidan merkt at ingin brydde seg um. Hans eigne
Venir, som Redaktør Klem t. D., iddest ikkje so mykje
som koma upp til han og sjå på det han gjorde. Kom

SIDE: 266

det nokon, so var det ein Ranglefant som vilde høyre um
det fanst Brennevin på den Bula; andre Folk såg ikkje
han. Det var fælt som ein stod åleine i Verdi. Ein hadde
Kjenningar og Venir i Tylvtetal; men når ein skulde tenkje
seg um, so hadde ein ingin.

Då han kom inn på "Bula" si att, fann han attum
Skjermen Gabriel Gram, som stod der og vaska seg.

"Nåda! Hvor Fanden kommer du fra?"

Gabriel Gram grein: "Vika." Fæl Vika-Rangel. Han
var øydelagd, totalt øydelagd. Laut få sova ein halv
Time på Sofaen der, fyrr han gjekk i Departemente. Uff
Tvi. Fælt slikt. "Er det rent, det Håndklædet der? Nå,
det er sant -- . Ja, ja. Aldeles fortumlet. Jeg vil forresten
anbefale dej -- . Såh! det også!"

Han slengde Handklæde og treiv eit Glas; slog Glase
halvt med Vatn og Konjak og gav seg til å skylja Munnen
sin som det gjaldt Live. "Isj!" han sputta; "tror du ikke
jeg kysste Svine' også?"

Bjølsvik måtte læ. "Hvor har du forresten stjåle'
denne Konjaken?" spurde han.

"Bort i Kråen der, blandt alle Flaskerne dine. Uff.
Gud hjelpe oss allesammen. Je har vasket og skyllet overalt,
men man kan Fanden ikke være sikker. Je var så
forbannet full. Uff. Nei, nei nei; je er så nervøs -- ;
du må ... du må skaffe mej noget Øl, du. Litt fort.
Jeg -- jeg -- jeg ... Skyndt dej."

Han lagde seg i Sofaen so nervøs at han bibra. Bjølsvik
tok eit Åklæde av Sengi og tulla ikring han; "jøss; du
er grøn i Ansigte," sa han. "Kom med Øl!" knurra
Gram.

Ja kom med Pengar, svara Bjølsvik.

Finst ikkje Pengar, sa Gram; Svine plundra meg til
siste Øyre. Gakk ut og få ei Flaske Øl på di ærlege
Uppsyn, eller på Klokka di, eller -- . Det er det same.
Uff; det er for fælt. Det må Fanden gale meg vera
Slutt no. Herre Gud; lat meg få noko Øl; eg gjeng frå
Forstanden.

Bjølsvik hadde funni ut at han fekk freiste hjå Blytt.
Han var den rike Mann no for Tidi ...

SIDE: 267

Blytt låg enno. "Du Syvsover," sa Bjølsvik, "har du
ei Flaske Øl her?"

"Ikke Spor av Øl, ikke Spor," svara Blytt.

"Enn Penger da?"

"Penger, er du gal? Ikke Bøss, ikke Bøss! Bare to-tre
Kroner; vil du la være? Dem skal je ut med! La være,
sier je! Slyngel! Set på Maken!"

Men Bjølsvik hadde alt funni fram Pengeboki hans og
det viste seg at der var både ei Femkrone og noko til;
yvi tvo Kronur i Sylv. Ditt Uting; du er so rik som
Rothschild, sa Bjølsvik; Takk skal du ha! Han tok det
der var av Sylv og gjekk. "Je må ha dem igjen, igjen!"
skreik Blytt; "ja vent til je får solgt Fuskesætra mi,"
svara Bjølsvik inn gjenom Døri.

Strakst etter var han uppe hjå Gram att med tvo Flaskur
Øl.

Gabriel Gram låg på Sofaen og kunde ikkje sova.
Han var so rar, sa han; han låg liksom so ustødt; det
var som han måtte halde seg fast; han kunde glide ut,
totte han; det var som der ikkje var Vigt i han. Alltid
var det slik. Og so rædd. Rædd, rædd. Rædsleflagur
kom farande som dei vilde sope han burt; han kom nok
til å svide for denne Rangelen i mange Dagar.

Å Gud, han var so rædd. Satan! at ein aldri kunde
lære.

Her er Øl, ditt Svin, sa Bjølsvik; drikk og ver glad.
Gram smaka på Øle; men so vilde han ikkje hava. Det
var so vondt. Han kunde ikkje smaka nokon Ting. Vart
berre elgin av det. Vilde sova, sova; kunde han so sant
koma i Ro.

Bjølsvik lagde eit Tæpe til yvi han og sette seg til
Arbeide; "no skal du hava Fred for meg," sa han.

 -- Gram var ein liten bleik Bergensar, med kolsvart
Hår og eit kolsvart Munnskjegg. Han var småleg i
Dag, som jamt når han hadde vori "på Galei"; men
til vanlegt hadde han so godt Mod som Bergensgutar skal
hava.

Rett som det var sette han i: "nei, nei; je vil gifte
mej; je vil Fanden gale mej gifte mej."

SIDE: 268

"Jaså," sa Bjølsvik.

Gabriel Gram låg og tagde eit Bìl; so sa han: "der
er ikke annen Råd. Je vil gifte mej."

Han hadde tenkt han skulde vera ferdug med slik
Villmannsrangel
no, heldt han fram; langtifrå; berre han
vart eit Grand full ein Kveld, gjekk han på dei gamle
Stadine som han skulde marsere under Kommando. Der
var ikkje Råd for det. Og no heldt han ikkje dette ut
lenger.

Var det ikkje so at du hadde funni deg ei privat no,
som skulde vera til slik Hjelp? spurde Bjølsvik.

"Nytter ikke," svara Gram; "jeg holder ikke av henne.
Når det kniper, husker jeg ikke på henne engang."

Nei; gifte seg, gifte seg. Dette her bar til Helvite;
det var greidt som Dagen. Og so var det ikkje Moro
dessmeir; ikkje det Grand Moro. Men tenkje seg å ha
ei ærleg Gjente; ei som ein heldt av; ei som ein kunde
forlata seg på; åh.

Ja det segjer du i Dag, meinte Bjølsvik. Men elles
er der so Skam noko i det. Gå på Vika-Rangel, det
er vel nokorlunde som når Arabaren gjeng i Sahara og
ikkje finn Vatn; so slagtar han ein Kamel og drikk det
Vatne han der finn, i den femte eller sette eller åttande
Vombsekken; for Kamelen hev fleire Vombsekkir enn
der kan liggje på eit Mjøl-Lass. Som det Vatne er mot
ærlegt friskt norsk Fjellvatn, so på Lag er det vel med
den Gleda ein kann ha av eit kaupt Kvinnfolk, mot den
ein fær av ei Gjente ein held av

Det er fælt godt sagt, sa Gram. Alltid hev du so mange
Likningar, du. -- Kva er det du målar på?

 -- Det er Fuskesætra mi.

 -- Kva er det for ei Sæter?

 -- Det er ei Sumarsæter måla um Vintereren.

 -- Å nå. Matstræv.

 -- Ja. Men haldt Kjeften din du! Eg gjer det sgu
mykje betre enn Godtfolk fortenar.

Dei tagde eit Bil; so sa Bjølsvik: "so du trur du kann
få ei Dame til å gifte seg på ei Ekstraskrivarløn?"

Gabriel Gram sa at han vilde gifte seg med ei

SIDE: 269

Tjenestgjente.
Berre det var eit ærlegt Menneskje; Herregud, eit
ærlegt, skikkelegt Menneskje.

Ja det var no ikkje alltid nok til eit Giftarmål det,
meinte Bjølsvik.

Nå; elles trudde nok Gram at han skulde få ei Dame.
Han kunde skrive noko meir Kunstkritik. Og når det
leid på, so fekk han ein betre Post.

Å ja, for den Skuld, meinte Bjølsvik. Tevlingi millom
deim som søkjer Forsyrgjar er so strid, at snart sagt kven
som helst kann få kva Dame som helst, berre han hev
litegrand å bjode på. Gjeng dei ikkje her i Hopetal;
i heile Arméar; store, staute, vakre Kvinnfolk, fullvaksne
og fullmogne; dei stend med opne Armar og berre ventar,
og det er for den Skuld Synd å sjå, kor mange av deim
som gjeng og folnar burt utan Glede og utan Brudeseng.
Men slær ein seg galin og gjeng burt og tek ei av deim,
so vert det sgu annan Dans! Dei kan ikkje Additio og
Subtractio, dei Tausine, og ikkje Reguladetri heller, men
godt vil dei ha det; tri Rom og Kjøk er det minste ein
kan bjode deim, og ei Gjente til å stelle Huse må dei
ha; og ei Gjente attpå til å stelle Ungen når den kjem;
og so fire Rom istadenfor tri, og so Doktar og Jordmor
og Klokkar og Prest og Kyrkjetenar og Faddrar og Fanden
og hans Pumpestokk; ein må låne i Banken, skal
ein stå i det. Det er ikkje lenger sidan enn fyrre Dagen;
då råka eg ein gamall Kammerat, Pål Storm du veit,
Zoologen; han er so rik som tri-fire av oss Konstnera;
han hev 400 Dalar fast, ser du, sekstan hundrad Kronur
um Åre, Gut! men no er Ungen komin; og trur du
ikkje Fyren kom til meg og spurde um eg kjende nokon
som kunde skaffe han Ettermiddagsarbeid? Tosken. Kor
gjeng det med Bladlusi di då? spurde eg; å, eg fær
lesa um Nætane, sa han. Det veit Kjeringi! Men trur
du ho finn på nokonting? Langt ifrå. Ho læt det stå
til ho; Mannen er Forsyrgjar, og han skal skaffe; skaffe,
skaffe, skaffe! Dokka ho sit på sine Bolster blå, ho,
berre krev, krev, krev, meir og meir, og meir og meir,
til dess Fyren ligg der; og so tar hun sig en anden igjen',
ho. Jaudå! Bjølsvik banna brennande og av Hjarta.

SIDE: 270

Men det er sandt; du skal sova, du Grisen, la han til.

Gabriel Gram trudde ikkje han torde, sa han. Det
vart ei vond Innsomning, var han rædd; han kjende det
på seg. "Ei vond Innsomning?" Ja; det forstend du
ikkje, sa Gram; men det kann vera vondt; ei underleg
Bivring og Skjelving i heile Nerveveven, og so, med det
same ein somnar, gjeng det gjenom Kroppen som eit elektrisk
Slag; og so er ein stiv! Det er som Marerìding.
Men med alt dette fylgjer det slik ein Helvites Otte.

Du ranglar for mykje.

 -- Jagu gjer eg det! Men kva skal ein gjera, når ein
ikkje eig Glede eller Hyggje i sitt Liv? Må ein då
ikkje takke til at ein hev Brennevin?

Med ein Gong reiste han seg og sagde han vilde til
Elise. Ho skulde leggje seg med han; so vart han roleg,
og so fekk han somne. "Bøckmann kann ikkje vera der
på denne Tid? Langtifrå." Til Departemente vilde
han sende Bod at han hadde Tannverk. Det tok seg
ikkje ut å vera sjuk på ein Måndags Fyrimiddag;
"men Tandpine, for en fa'n, det må da gå an!"

Han fann fram med skjelvande Hendar Penn og Papir
og skreiv ein Setel. So vaska han seg og stelte seg; fekk
ei halv Krone og gjekk.

Bjølsvik sat etter og hadde vondt av Guten. Og av seg
sjølv; og av alle og alt. Med ein Gong mulla han høgt
for seg sjølv: "stakkars Constance,"

Gud veit, kor ho klara seg i denne Tid. Ho hadde
aldri vori sterk; den Bringa var ikkje å lite på. At ho
aldri kom! Ho kunde sitja Modell for den eine Gjenta i
"Vinterkveld"; jagu kunde ho det. Han skulde ut ein
Kveld å tala med henne um den Ting. -- 

 -- "Kom inn!"

Det var Agent Knoph, som kom, "Fanden", ein litin
svart, nakkebøygd Mann som Bjølsvik alltid trudde måtte
vera ein avdanka Skomakar.

Han var Agent for mange Ting. Men det han tente best
på skulde vera Kunsten.

Han hadde Greide på sine Folk. Når han visste at
ein Kunstnar var i Knipe, so kom "Fanden" og sa, at

SIDE: 271

han kjende ein Mann som vilde ha eit Bilæte, når han kunde
få det billegt; og når dei ikkje hadde onnor Råd, so
selde dei for det han vilde gjeva, helst dersom Knoph
"lagde ut" Pengane strakst.

Men slikt måtte alltid gå svært stilt; Knoph vilde ikkje
gjelde for Kunsthandlar.

Når Agent Knoph hadde ruska til seg eit Bilæte for
tjuge eller femtan eller tie Kronur, alt ettersom Kunstnaren
var i Knipe til, so gjekk han til den eller den Grosseraren
og sagde at han visste ein Kunstnar med godt
Namn, som for den eller den Tings Skuld vilde selja eit
Bilæte som kosta 100 eller 200 eller 400 Kronur, for 50
eller 80 eller 100 Kronur; so at her var eit svært godt
Tilføre, um Herr Grosseraren hadde ein ledig Plass på
ein Vegg. Og so tenkte gjerne Herr Grosseraren som so,
at når ein kunde få eit Stykkje Kunst for so billeg Pris,
so kunde ein likso godt pynte upp Veggen med det som
med noko anna.

Bjølsvik hadde so smått venta på Fanden i denne Tid.
Og no stod han der, smilande med alle sine svarte Rukker,
blid som den rette Fanden når han skal hente ei
Futesjæl.

Bjølsvik var glad i Grunnen. Han hadde eit Bilæte
som hadde vori hjå Blomkvist, "Heiejæteren"; det var
sett til 150 Kronur, og han meinte han skulde få 25
Kronur for det av sjølve Fanden; dermed vilde han vera
berga for denne Vìka; ja han vilde kunna betala 10 Kr.
hjå Skræddaren, og kannhende få Kredit på ei ny
Jakke.

Agent Knoph forklåra at der ikkje var meir enn 20 Kronur
å få. Bjølsvik var vond og tordna og banna; Fanden
var blid og bukka og smilte; sistpå tok han upp
Lùmmeboki si og fingra fram fire flunkande nye Femkronesetlar.
Dermed var Handelen avgjord.

Bjølsvik var glad likevel. Skræddaren fekk vente på
Fuskesætri; no hadde då Bjølsvik til Livemåte nokre
Dagar; dessutan kunde han -- og det vilde han pinedØd!
 -- hjelpe Constance med fire-fem Kronur, dersom ho
trong um det.

SIDE: 272

VI.

Fyrste Kvelden Laurits var hjå Ingeniør Dyring, fekk
han lite Bruk for "Kvindens Underkuelse". Dei tala
Politik.

Verst i den Vegen var ein Medisinar Kvåle, ein rar,
30 Års Fyr med eit knokut skakt Andlit og Augo som
ein Kinesar; fælt vitug Kar. I ein gneldrande sinna Tone,
og på Strilemål visst, forklåra han for gamle Dyring
um dei mange gode Ting som Parlamentarismen vilde
føre med seg; serleg heldt han fram, at når Statsrådane
kom i Thinge, so vilde Byråkratie få Banestøyten.

Det var elles ein som tvìla på um me fekk Statsrådane
i Thinge. Storthinge vedtok nok Lovi; men han
han hadde høyrt gjeti at Kongen vilde negte Sanksjon
denne Gongen og.

Gamle Dyring smilte. Negta Sanksjon for tridje Gongen?
å nei. "Å neigu gjer han no vel ikkje da' nei!"
gneldra Kvåle; det høyrdest som Sinne, men han lo.

Juristen Frigstad fortalde, at mange Høgremennar trudde
på eit absolut Veto i Grundlovsakir.

Gamle Dyring, ein kvithærd, høg Mann med eit sterkt
Andlit, reiste seg i Stolen: dei Herrane skal vers'god lesa
eit Dokument som heiter "Kongeriget Norges Grunnlov";
sa han. Og han var myrkeraud heilt uppi Hårgarden.

Laurits hadde aldri fylgt med i Politik; han kjende seg
svært utanfyri. Men i Kveld galdt det; og då han hadde
høyrt på dei andre ei Stund, til dess han hadde Leidi,
våga han seg i Veg med ein Stubb Historie som han
tenkte kunde vera upplysande. Det gjekk godt. Sogustubben
viste seg å vera høveleg og kom til god Nytte.

Det var fyrste Gongen Laurits hadde havt Bruk for
noko av det han hadde lært; han kjende seg heilt Kar.
Sidan fann han fleire Ting å segja; og då dei kom inn
på Unionsspursmåle -- "Kongen får ikkje Lov av Svensken
at sanksjonere", hadde ein sagt -- , var det Laurits
som greidde best ut i Emne, av di han kunde noko meir
enn dei andre um Karl Johan.

No kjende Guten at han hadde vunni eit Rom; Dagmar

SIDE: 273

sjølv såg ut til å vera fornøgd med han. Han fekk eit
Augnekast av henne som kveikte han upp som eit Glas
god Vin.

Då dei skulde gå, bad Gamlen Laurits koma att so
ofte han hadde Lyst; no ser De på Lag korleis me hev
det, sagde han. Dagmar hjelpte til: me er ofte fleire enn
i Kveld, fortalde ho; og me disputerar og hev det hyggjelegt.
Laurits sa at han trudde han kom til å like seg
her. Han såg på Dagmar og var ålvorsam. Ho gav
han Handi; den tok han vyrdsamt imot, som var det den
hØgste Heilagdom. So bukka han, sagde Takk for i Kveld
og gjekk.

 -- I Jolegåve Fekk Laurits Kruse ein ny Klædning av
Fru Broch, og Hatt og Styvlar av Presten.

Han vart eit nytt Menneskje. At Jakka var eit Grand
rom i Halsen gjorde inginting; Skreddaren berre flutte lite
på ein Knapp eller tvo og sa at det vilde jamne seg,
når Klædi fekk venja seg til Kroppen.

Laurits kjende seg som høgare i desse Klædi; han vart
so fri og rask og elegant. Og fekk slik ein Sjølvvyrdnad.
Ein tenkte finare, når ein var fint klædd. Når han
sette den breide svarte Hatten lite på Skakke, so kunde
ein godt taka han for Kunstnar.

Å, han var so sterk og so glad. Han skulde klara
det utrulege. Bringa hans gjekk hØgt av Kraft og Mod;
på tri-fire År skulde han hava Eksamen med Glans;
og ho var so ung, berre "sytten Skjærsommere gammel";
det kunde nok laga seg.

Han vilde velja seg eit Serfag, t. D. Latin. So skreiv
han ei Prisavhandling eller ei Lærebok; og so vart han
Rektor; ja kven veit: Professor? Professor L. B. Kruse;
Fru Professorinne Dagmar Kruse ... Hm! Nå; han
raudna eit Grand; det var ikkje slikt, Dagmar gjekk etter.

Men han vilde arbeide seg upp i alle Måtar. Alt som
var framme i Tidi vilde han setja seg inn i. Berre den
Boki av Mill han hadde lesi no, den hadde kveikt so
mange Tankar i han, at han tok til å undrast på, um
ikkje vår Tid kunde vera likso god å lìva i som den
Periklêiske.

SIDE: 274

Laurits Kruse tok i med ein Gong. Han gjorde seg
upp ein Timetabel: so og so mange Timar um Dagen til
Eksamensstræv, og so og so mange til Frilesning. Tvo
halve Timar um Dagen til å drive, kvile, i.

Denne Timetabellen kunde han ha livt etter og, dersom
det ikkje hadde vori denne Helene.

Ho brydde seg ikkje um Timeplanen hans ho. Når
den viste på Horats, kunde ho stelle det so at det vart
ein Time med henne. Ikkje meir Vyrdnad hadde ho for
andre Diktarar og Tenkjarar heller.

Han måtte sjå å koma ut or dette. Det var umògelegt.
Han, som gjekk og drøymde um Dagmar -- ; dessutan
lika han ikkje Helene lenger.

Ho heldt visst av han på ein Måte; kannhende vart
det ikkje lett å koma ifrå henne. Det var ikkje fritt
for at han kjende seg eit Grand Don Juan. Han fekk
ein Mistanke um, at Kvinfolki lett vart glade i han, og
at dei vilde elske han djupt, når han fyrst hadde vunni
deim. Han totte dei såg blidt på han dei fleste.

Men Helene var ikkje lenger den ho hadde vori. Elska
henne hadde han aldri, som sjølvsagt var; men ho hadde
då vori likare enn ho no var. I Grunnen hadde det
heile skift for han den Gongen han kom etter at ho
var sterk -- når ho vilde. Sidan hadde all Draum, all
Hildring, all Innbillning vori burte; alt hadde vorti Kjøt.
Og no vart det verre og verre. Det var som ho ikkje
vyrde seg sjølv lenger; ho gjorde ikkje Motstand på liksom
dessmeir. Det var komi noko ubljugt yvi henne;
noko ufint. Like til Klædi og Håre; fyrr hadde ho haldi
seg godt i Lag; no kunde ho møte upp her som ei rein
Lurve.

Og so alt det ho kunde segja, og tala um! Det skulde
vera Moro; men det var anna enn det ofte. Som når
ho med sitt Lystige Gatetaussmil fortalde um Ting ho
kunde ha set i Skogen på ein Sundags Ettermiddag, eller
um alt det som "vi Pikene" rødde um, når "vi" var i
Lag. Ho kunde sleppe seg so langt utyvi all kvinneleg
Sømd, at han vart skamfull yvi det, jamvel han som var
Herre.

SIDE: 275

Og endå hadde ho som ei Magt med han. Han kunde
setja seg fyri so fast han vilde, at no skulde det vera
slutt; det nytta ikkje lenger enn ho vilde. Ho hadde ein
Måte å sjå han i Augo på -- ; stelte seg upp midt
framfor han, rett upp og ned, med Armane verjelaust nedetter
Sida, og lét so Augo leike, lystige, løynske, med
Skalken lokkande i Augnekrokane; eller ho fekk fat i Handi
hans og leika med den, mjukt, kjælande, liksom elektriserande;
ho hadde alle Slags Knìp til å "få han blid";
og so fekk ho han blid; so blid at han gløymde all
Ting.

Han vilde ikkje dette lenger. Han heldt det ikkje ut.
Det var ikkje onnor Råd enn at han fekk flytja. Det
vilde han gjerne og. Her gjekk han alltid med ei Kjenning
av at han var under Uppsyn. Men det galdt å
finne på noko rimelegt å slå i Morbror Broch, Pastoren -- 

 -- No forstod Helene, at alle Mannfolk var like. Og
var ikkje Studentane verre enn andre, so var dei visst
ikkje betre. Denne her såg no so snild ut. Men etter
hin eine Gongen då ho kannhende var lite kaut imot
han, hadde han aldri vori som fyrr; og det såg ut til at
ho ikkje skulde få han blid att, kor mykje ho gjorde seg
fyri. Det var fælt so lite som eit Mannfolk kunde tola
likevel.

So vondt som ho hadde det her, so kunde han gjerne
vera eit Grand hugleg imot henne. Men han berre ynskte
henne til Bloksberg; det såg ho. Jamra ho aldri so lite
for det som dei tvo kunde hava å ottast fyri, vart han
arg; "Sludder," sa han, "je har jo sagt dej, at du ikke
behØver å være bange." Men ho trudde ikkje han skulde
væra fullt so trygg. Det hadde gjengi godt til dessa; og
ho var sjølv modig sùmetidir; enn um ho var av deim
som ikkje fekk Born! Gjeve Gud det var so vel. Men
so vart ho ottefull att. Ho kunde kjenne eitkvart som
kannhende var eit Merke; då var det so det svimra for
henne; ho misste Pusten. Det hadde nok ikkje vori langt
frå Uvìte mang ein Gong. Og so gjekk ho i Dagevis
med liksom ein Krampeknute for Brjoste, sjuk og skjelvande,
mest ør av Otte; den einaste Tanken som kunde

SIDE: 276

lette eit Grand var den, at um gali skulde gå, so hadde
me då Gudskjelov Akerselvi.

Eller ho slo seg vill. Tumla med Studenten meir enn
måteleg; bar seg åt som eit Uting; for no kunde det
ikkje bli stort verre enn det var. Og når ho var eit
Svin, so kunde ho likeso godt vera det til Gagns; det
bar so til Helvites kor som var.

Men hadde ho ikkje anna å ottast fyri, so hadde ho
Husbondsfolke sitt. Ho hadde ikkje høyrt meir sidan
hin Gongen innpå Kantore; men det kom nok. Kandidaten
var snild; han vart blid som ei Leike berre ein
gav han ein Kopp Kaffi. Men Frua? Uff. Ikkje um ein
sleit seg ihel for henne fekk ein anna enn sure Augo.

Stundom, når Studenten hadde vori seint ute um
Kvelden, kunde ho høyre Kandidaten spyrja Frua, um
dei skulde tala til han. "Du vèt vi har Ansvar overfor
Pastor Broch," sa han. Då tenkte Helene so mangt
med seg; stundom lo ho, men stundom fekk ho Skjelte. -- 

 -- Då Laurits næste Gongen steig inn hjå Dyring,
fin og studenterfjong, med lette Stig på knirknye Styvlar,
var han ein vakker Gut.

Men Mark Oliv var der i Kveld; og Laurits såg snart,
at der han var, der rådde han Grunnen åleine.

Det var Moro der Mark Oliv vanka, Lått og Ståk og
Huse på Ende; og likevel var Mark Oliv ein ålvorsam
Mann. Ein Ideens Mann i Sanning var han, og ein
Arbeidshest, som ikkje lika seg utan han var i Selen

Det var han då og frå Morgo til Kveld, ute og inne,
på Gata og på Kantore. Han hadde hundrad Jarn i
Elden, men agta deim alle; forkynnte "Orde" kor han
kom, og var ikkje snar å sleppe ifrå, men fekk Folk
berre i Godlag

Han hadde eit nytt Evangelium i Kveld: Folk skulde
lære seg til å eta Skjeljar. Han hadde funni ut at Norig
kunde vera eit rikt Land, og br- braudføde, ha! ha! ha!
braudføde dùbbelt so mange Ibuarar (Mark Oliv tala Landsmål,
når det skulde vera gildt), dersom berre Folk
frametter Havstrendane vilde stelle seg som dei skulde
med Skjeljane. Det var ei Nasjonalsak. Og Skjeljar var

SIDE: 277

god Mat, fin Mat; Franskmennane åt Skjeljar i Haugevis;
han hadde sjølv eti Skjeljar. Helga, Husfruva hans, skulde
lære å laga deim no; og so skulde dei Ærade Damur og
Herrar, dersom dei vilde då -- og det vilde dei hoffentlich,
for det var ei nasjonal Sak -- , få seg ein Seksa på Skjeljar
i hans ibuande men ikkje eigande Hus Tollbugata Nummer det
og det. Skjeljar med Dram; ja, Vin vilde kannhende vera Basen

Og han nikka forsikrande med sitt hårfagre Hovud,
likesom stemplande kvart Ord som Sanning; for der var
ikkje Tvil i hans Liv. Men so datt Luggen ned i Augo
for han; og han hadde eit jamt men fåfengt Stræv med
å få den i Lag att. På Toddyen smaka han ender og
då; og kom det eitkvart som han totte var Moro, so lo
han, med denne lystige Låtten som tok alle med

"Vin?" sa Helga, Husfrua; "tenk på Budgette, Gut!"
Mark Oliv strauk upp Håre og var ålvorsam; mja -- ,
sa han. Men so vart det til det, at ho fekk teka Pengar
til Vin av "de til tilfældige og uforudseede Udgifterbevilgede
Midler". "Dersom dei ikkje alt er opdrukne," smilte
Helga. Då small det: ah!! ah! ah! ah! -- og heile
Lage lo med.

Men alle måtte lova å koma i Skjeljeseksa; og når
dei hadde vori der, so skulde dei alle, dersom dei lika
Maten -- og det var god Mat, fin Mat, burtimot som
Østers, Ostra! Ostra heitte det på norskt; og alle lika
vel Ostra? -- so skulde dei lova å forkynne det nye
Evangelium kvar i sin Krinsill.

Etter Skjeljane kom Rosporten, som og var Nasjonalsak,
og Skisporten, som var ei endå større Nasjonalsak; då
han kom til Skeisesporten, fanga han ei Sjæl: Laurits
Kruse meldte sig inn i Skeiseklubben. Men då det kom
til Målsaki, so rauk det upp med eit Ordskifte som vart
heller stridt.

Dagmar var ikkje stort med i Kveld. Ho hadde vori
forkjøla og var ikkje fullfrisk enno. Men ho var yndefull.
Det bleike Andlite innringa av Håre, som låg ramnsvart
og rikt og i stilt Fall ned-yvi Akslir og Hals, gav henne
noko lidande og veikt som rørde Laurits inderleg

Men so trygg som fyrre Kvelden kjende han seg ikkje

SIDE: 278

Ein Gong fann han henne stirande på seg med granskande,
ålvorsam Augnebragd, liksom ho spurde seg
sjølv, kva ho skulde tru um han. Augo gleid burt då
han vardest deim. Men heile Kvelden etterpå kjende
han seg uroleg av dette.

Og so var det i Målstriden. Han hadde utvikla historiskt
og greidt, at det Bokmåle me no hadde, det var norskt
minst likso mykje som det var danskt; og dei andre
Damune, og Herrane so nære som Kvåle, Frigstad og
Mark Oliv, var med på dette. Men so kom Dagmar og
slo lag med Målmennane.

Han vart reint rar ved dette, Guten.

Inn-yvi til Byen -- Dyring budde på Thorvald Meyers
Plass -- hadde Laurits Fylgje med Kvåle og ein Johannessen.
Desse tvo kom i Ordstrid um Dagmar; og den
Tosken Johannessen sa: "ja hun er nu lidt affekteret
allikevel!" Laurits kjende ein Styng gjenom Sjæli: affektera!
Var ho affektera? Kvåle forsvara henne; gneldrande
heldt han fram, at ho var ikkje "affektert", ho var
berre "eiendommelig". Men Laurits hadde fengi Orde
i seg; og djupt inn i Hugen hans sat det no som eit
friskt Sår.

Kald og tom og leid av seg kom han heim på Hybelen.
Han heldt ikkje av henne; og det var so vondt. Det
hadde vori heile hans liv, det no. Og ho heldt ikkje
av honom heller. Åleine og litin gjekk han i Seng; tung
og hùglaus stod han upp att; og det var ikkje Mod i han
på mange Dagar. -- 

 -- Ein Kveld i Skùmingi kom Helene gråtande inn;
no skulde ho reise, sa ho.

Laurits vart som nòmin; Hjarta stansa i han; so gav
det sig til å slite og banke att, so han kjende reint vondt.

Men det var ikkje for det som dei tvo hadde havt ihop
at Helene var burtvist, sa ho; det var for noko Tøys som
ho var so uskyldig i som eit Barn. Ho hadde vori her
ute på Lofte i Dag og stelt med noko; so kom Kandidaten
tuslande på sine Filtsko og vilde inn på Kvisten;
men då han såg henne, gav han seg i Drøs med henne
og stod der ei Stund; i det same kom Frua upp Troppi.

SIDE: 279

Då flaug den Tosken som galin og vilde gøyme seg!
Aldri i Verdi hadde ho set noko so tullut. Dei hadde
ikkje gjort noko vondt nokon av deim; og so flyr han og
gøymer seg! Han kunde vita kva Frua då vilde tru. Ja;
då ho so kom ned, vart ho uppsagd på Flekken. Og
då ho vilde forsvara seg, sa berre Frua det: "jeg har
ikke Brug for så'nne Piker her; jeg har længe undres
på, hva du kunde ha så mye på Lofte å gjøre. Bare
se å kom dej avste'; her er Lønna di til Flyttetid; for
jeg vil ikke ha no Vrøvl etterpå." No fekk Helene reise
då; men Gud hjelpe henne so sant; fekk Folk vita
dette, og Mor hennar, og Folk uppe i Bygdi, so var ho
øydelagd. Og kor skulde ho få ein skikkeleg Plass etter
dette?

Ho stod og studde seg mot Kommoden og grét, so det
hiksta i henne.

Laurits var glad likevel; det var då ikkje han som
hadde Skuldi. Ho gav upp kvar ho skulde halde seg no
utetter, til ho fekk Plass. Ho visste um eit Kòt ho kunde
få leigt ein Stad; det kosta 6 kronur. Han måtte sjå
der upp; ho var so leid og sorgfull at ho gjerne kunde
gjera ei Ulykke på seg, dersom ho skulde vera plent
åleine. Og no torde ho ikkje sjå noko Menneskje snart.
Laurits lova godt; når det bar til Stykke var det både
rart og leidt å skiljast frå henne. Dei stod eit Grand
og heldt kvarandre i Hendane. So skýna han at ho venta
ein Kyss; den gav han henne. Men det vilde liksom
ikkje falle.

Ho gjekk.

Han sette seg til med Sofokles; det var etter Timeplanen.
Rett som det var skvatt han upp, reint glad; han måtte
kunne skaffe Helene Plass hjå Georg Jonathan!

VII.

Georg Marius Ludvigsen Jonathan var, etter som Peter
Tordenskjold visste å fortelja, komin til Verdi på den
Måten, at Høkerdotteri Johanne Ludvigsen av Kristianssand

SIDE: 280

ein fin Kveld for treti År sidan hadde komi i Vegen
for ein engelsk Orlogsmann.

Ho gjorde Havari; Engelskmannen drog sin Kos; Gjenta
sat etter og grét. Ho hadde inginting å halde seg til.
Det einaste ho visste var, at Fyren skulde vera Kaptein,
og at han hadde sagt seg å heite Georg Jonathan.

Ho var yngste Dotteri etter rike Madam Ludvigsen;
dei tvo andre hadde vorti gifte, den eine med Bokbindar
Kruse, den andre med Kateket Broch. Maren Ludvigsen
banna Dotter si og sende henne til Kristiania; der kom
Guten. Han vart døypt Georg Marius Jonathan; til Etternamn
skulde han brùka Morsnamne.

Eit År etter gifte Johanne Ludvigsen seg med ein
Skipsførar Torstensen frå Larvik. Då tok Madam Ludvigsen
Gutungen heim til seg og var so glad i han som
han skulde vera komin til Verdi med rette Dokument.
Og då ho døydde, fekk han tri tusund Dalar etter
henne.

Han studera Jus. Namne sitt stelte han på, so han
kom til å heite Georg Ludvigsen Jonathan i Staden for
Georg Jonathan Ludvigsen; for Angelsakse var han med
Gud og Retten, og Angelsakse vilde han vera. Han skulde
aldri gløyme Madam Torstensen, sa han, at ho hadde havt
Vìt til å gjeva han eit angelsaksisk Upphav.

Han tok Eksamen med Haud; det einaste han kunde
var Statsøkonomi. So slo han seg på Handelskunskap,
brùka Helvti av Arven sin til ei Englandsferd, og kom på
Kantor hjå Grosserar Storr, då han var 26 År gamall.
Tri År etter var han fyrste Korrespondent og Fyrstemann
på Kantore hjå Storr.

Georg Jonathan var medels høg og godt vaksin, velstelt
frå Topp til Tå, strak, eit Grand stiv, med engelsk Svip
i all Ting; han gjekk for å vera tilgjord. Men Gjentelykke
havde han havt, sa dei; og dei lagde til, at det var ein
Ting som Georg Jonathan totte Mùn i.

Han hadde vori ihuga Idrottsmann frå Barndomen
av, og meinte dette hadde hjelpt han til å "holde seg
klar av Fruentimmer og den Sort Ting" heilt til han var
atten År. Men då var han og "komplet". Og so var

SIDE: 281

det ikkje meir enn ein Ting å gjera; Adam måtte finne
si Eva, um han so skulde mana henne or Berge.

Gifte seg var det ikkje Spursmål um. Han hadde gode
tri År att til Rettsprøva; dessutan måtte ein vera galin,
um ein vilde binde seg i den Alderen. Han trudde ikkje
han vilde binde seg nokon Gong. Det var eit Spursmål um
eit intelligent Menneskje i det heile hadde Rett til å binde
seg. Kva var det for ein Slavehandlartanke: binde seg til
eit anna Menneskje for Livstid? I alle upplyste Land var der
ei Lov som sagde, at dersom det eine Menneskje gav eller
selde seg til det andre, so skulde den Transaksjonen vera
ugild; men Ægteskape var ein slik Transaksjon. Det
gjekk ikkje for seg å gjera Kontrakt um Kjenslur og
Viljar, og det var Tull å leggje Politiband på ei Naturmagt.

Det var ei Gjente han hadde Hug på, og det var Nina
Grundt. Henne gjekk han eit halvt År og Fridde til; og
ho var so vitug at han kunde tala med henne, ja tala med
henne um Kjærleik. Han fekk henne til å skýna, at
Ægteskape ikkje var for Folk som deim; det var ein
Skipnad som høvde for Elskhugen i dei Tidine då Kvende
vart burtbytte med Kyr, og ikkje skulde vera til anna enn
til å føde Mennane Sønir. No var Kjærleiken noko anna
og meir personlegt; og Kvinna hadde sin menneskjelege
Rett so vel som me; no måtte det finnast andre Måtar
å skipa Samlive på, so Mann og Kvinne kunde elske
kvarandre utan Avkort for deira Fridom og Vyrdnad.

Nina Grundt såg på den unge Juristen med blanke
Augo og sa, at ho aldri vilde gifte seg. Ein mild Augustkveld
gjekk dei åleine ned gjenom Parken; dei hadde
vori i Selskap. Då fekk han henne um Live, den staute
bleike Møy. Og han drog henne inn til seg og kysste
henne. Det kom så brådt på henne, og han heldt
henne so fast og kysste so villt, at ho ikkje med det same
kunde verja seg; men so reiv ho seg ifrå han og rømde.
Han stod etter og skýna inginting; eit Par Vikur etter
fekk han høyre at ho hadde trulova seg med ein Grosserar,
ein diger, tettbygd, brutal Fyr som heitte Bøckmann, og
at dei skulde gifte seg straks yvi Jol.

Då strauk Georg henne ut or Bøkane sine. Og han

SIDE: 282

skjemdest so yvi henne, at Elskhugen hans var som sløkt
med ein Gong.

Sidan trudde ikkje Georg Jonathan på intelligente Damur.
Dei var for bundne, desse av the upper ten. Det var ikkje
anna å gjera enn å finne seg ei Dotter av Folke. Dei
var ikkje so upplærde, dei; hadde meir lòti lære å tenkje
sjølve; fann han ei som hadde Vit til å forstå han, då
skulde han lære henne upp, so ho vart Dame i Ånd og
Sanning .

Han fann ei Gjente av Folke.

Fru Widstrup, som han budde hjå, hadde ein litin
Kvist; den Kvisten stod tom for det meste; for der var
kaldt um Vinteren, varmt um Sumaren og lite hyggjelegt
i det heile. Men ein klinkande Frostdag i Januar flutte
ei Gjente upp der; ho heitte Emilie og gjekk og lærde
Motepynt. Då Georg ei Stund etter vart kjend med
henne, var ho so langt komi at ho skulde få Plass. Den
fekk ho og, strakst etter.

Ho hadde ingin å lite på utan seg sjølv. Og det
var visst, at ho arbeidde. Ho stræva som ein Maur,
fyrst heile Dagen på Motehandelen, sidan heime hjå seg
sjølv fram-etter Natti.

Ho var roleg og klok. Stilt og vitugt tala ho um alle
Ting og hadde eit Mod som Georg vart glad i. So og
so var Verdi; det visste ho; og det kom aldri for henne
anna enn at ein fekk vita å stelle seg deretter. At
Georg kom upp til henne stundom lika ho godt; so hadde
ho då ein å tala med.

Det såg ut som ho visste med seg, at ingin kunde
koma henne nærare enn ho sjølv vilde. Då Georg tok
til å tala med henne um Kjærleik, vart ho korkje glad
eller harm, ikkje raud dessmeir. Ho tok Emne upp til
Dryfting.

Det var ikkje godt for ei Gjente som henne, sa ho,
å få ein Mann som ein kunde vera tent med. Og kasta
seg burt var vondt det og. Ho kunde ikkje ha noko
imot å ha ein Vén, som ho kunde stole på; men Herrane
var lite sætande. Rett som det var gjekk dei til
andre; og um dei so kom att, kunde det vera Ugreidur.

SIDE: 283

"Det var på den Måten Syster mi vart øydelagd," sa
Emilie; ho såg på Georg med ålvorsame Augo.

Han forklåra kva det var han meinte og vilde; ho
svara at dei sa vel nokorlunde det same alle; men ho
skulde tenkje på det, sa ho; og han såg for fyrste Gongen
ein varmara Glimt i dei rolege Augo. "Jeg ser Dem
an for å vera en reel Herre," lagde ho til.

Det var elles ikkje so reint vondt for henne no, so
dersom han ikkje kunde lova å vera snild og reel mot
henne, so skulde han heller lata henne vera. Ho hadde
då Maten på ei Vis; verre var det med Klædi. Dei
andre der nede gjekk som Damur for det meste. Dei
fekk nok ikkje det for ingenting; men det var vondt å
sjå altfor simpel ut og. Ein visste mang ein Gong ikkje
kva ein skulde gjera. Men ho skulde vel koma utav
det. Når ein kunde gjera alt sjølv, greidde ein seg utruleg.
Difor skulde han tenkje på, um han ikkje gjorde
best i å lata henne vera. Det var Gjentur nok. Han
kunde snart finne ei som han lika betre enn henne.

Georg fekk god Tru til Gjenta; her var ikkje noko
Tøv her. Han såg henne i Augo og sa: "Di skal stole
på mej, Emilie. Di kann tro mej på mitt Ord: jeg
mener Dem det godt."

Då raudna ho eit Grand; det var visst av Glede. Å
ja, ho vilde nok gjerne ha ein god Vén, sa ho, berre det
var ein ho kunde lite på; for det var meir stuslegt enn
nokon vilde tru å vera so reint åleine. Ho hadde tidt
tenkt at ho ikkje heldt det lengi ut; og når ein ingin
hadde å halde seg til, kunde det snart gå verre. Sant
å segja nådde ikkje ei Mark og seks um Dagen langt
heller, og det um ein pinte for seg aldri so mykje.

Ei Mark og seks um Dagen? sette Georg i; han vart
raud um Augo. "Er Di splitter pinende gal? Arbeider
Di for et Menneske som gir Dem en Mark og seks om
Dagen?"

Ja det var god Dagløn det, meinte Emilie; det var
ingin som fekk meir, so av vanlegt Folk.

Det er det same som å tvinge desse Gjentune til å
selja seg? sa Georg.

SIDE: 284

Å nei; der er då dej som lìver med det, svara Emilie.
Men det er Kaffi og Smørbrød -- .

På Kommoden, som var av måla Gran, stod det ei
Lampe, ein Kaffimaskin, ein Kaffikopp og eit Syskrin, og
uppå Syskrine ein litin gul Fugl, som peip når ein tok
han i Halen. Den Fuglen treiv Georg og slengde han i
Golve av all si Magt; gav seg so til å murbanne. Emilie
vart rædd; men strakst etter var Georg roleg att; han
tok upp ein Dalar og gav henne. Det er for Fuglen, sa han.

Då smilte Emilie, so ho vart ven. -- 

 -- Dei slo seg i Lag, desse.

Hans Meining var, at han vilde få henne til å forstå
seg so heilt ut, at når dei ein Gong laut skiljast,
skulde ho vera likso god som fyrr, berre so mykje meir
framvaksi. Og då skulde han hjelpe henne i Veg med
ein Motehandel. Han vilde reint ut frelse denne Gjenta.
Ho skulde ikkje skamslite eller skamsvelte seg, og ikkje
kaste seg burt; ho skulde arbeide, men kjenne seg Menneskje.
Og han vilde gjera det hyggjelegt for henne.
Men der var ikkje Hyggje utan Kjærleik.

Det gjekk godt. Madam Widstrup skýna snart at ikkje
alt var som det burde vera; men ho lét det skure. Emilie
blømde upp og vart livlegare enn fyrr, og ven; og
ho heldt av Georg meir enn han hadde tenkt ho kunde.
Det han sa henne, forstod ho visst ikkje alt; men ho
lova at det skulde koma seg etterkvart; han måtte hugse
på, at ho var eit fåvist Kvindfolk og han lærd. Georg
fann seg i det; men det var utrulegt so bundi som ho
var i alle sine Tankar av å ha vaksi upp i Armod.

Den andre Vinteren lagde han Merke til at ho tok seg
fleire Fridagar enn fyrr, og at ho gjerne vilde sova um
Morgonen. Og ho jamra meir og meir yvi at ho var i
Trældom. Ein Dag ut på Sumaren fortalde ho, at ho
var forlova med ein Styrmann. Ho vilde ikkje gå i alle
sine Dagar og træle med denne Motehandelen; Georg
fekk segja kva han vilde. Styrmannen var "rent gælen"
etter henne, og ho visste at ho fekk det godt. Georg sa
at ho fekk gjera som ho vilde. Ho gjorde so, og drog.

Langt ut på Hausten same Åre møtte han henne på

SIDE: 285

Karl Johan ein Kveld; ho var svært fjong. Han slo
Lag med henne og spurde kor det gjekk; ho svara at det
gjekk godt, men nemde ikkje Styrmannen. Det var Grosserar
Bøckmann som betala for henne; og han var so
rik so. Held han av deg då? spurde Georg. Pøh,
svara ho, tala um det! Nei; han held nok ikkje av andre
enn Kona si han; men den Stakkaren, Kona vil ikkje ha
noko med han. Ha-ha-ha! Jau det er sant! Det er
mange som er slike. -- 

So det skulde gå denne Vegen med deg lel, Emilie,
sagde Georg.

Ja det er di Skuld, svara ho; det var du som forførde
meg. Men det skal vera gløymt; du var so snild mot
meg so. Men når eg fyrst var forførd, so; kvi skulde
eg gå og træle og slite for Gud og inginting, når alle
som kjende meg visste at eg var ei Hore likevel?

So det visste dei?

 -- Ja dei såg det på meg vel. Eg var for godt klædd
og såg for godt ut. Men eg skal vel finne meg ein
Mann likevel til Slutt; det er ikkje so fårlegt. " Her
borte bor jeg; kom og bli med opp vel!" -- 
 -- Georg trudde ikkje på dei folkelege heller lenger.
Dei var bundne på sin Måte, verre enn Damune på sin.

Det beste vart vel å leggje seg etter dei gifte. Dei
var modigare dei, av di dei visste meir; og so hadde dei
ikkje so mykje å våge. Den som var gift, ho var i
Hamn.

Etter hin Kvelden i Parken hadde han ikkje set Nina
oftare enn han nettupp var nøydd til for Folks Skuld. No
dreiv han der upp nokre Gongir; og ho var heller fagrare
enn fyrr, og berre Solskin.

Der uppe ein Gong såg han Julie Lindner; ho fylgde
Fru Hauge på eit Innstìg. Det var ein brun, rar Unge
i Femtanårsalderen; han lagde Merke til henne av di ho
heile Tidi sat og såg på han. Sistpå kom han etter
at Gjentungen var vakker.

Han fekk Hug til å sjå dette Barne vekse upp. Gud
veit kva som kunde bu i henne. Og sidan gjekk han til
Fru Hauge oftare enn til Nina Bøckmann.

SIDE: 286

Julie var frå ein av Byane ut i Fjorden, Dotter av ein
Hotelvert, ein Tysker. Denne hadde funni ut at Dotter
hans skulde til Teatre; og so vart ho send til Kristiania
då ho var tolv År.

Ho kom til Fru Hauge, som ein Gong i sine unge
Dagar hadde vori so langt på Veg at ho skulde debutere.
Men det var Madam Lindner som fekk Julie dit;
for Madam Lindner kjende Fru Hauge.

Bertine Lindner, fødd Larsen, hadde vori på Sigarbu
i Kristiania. Og fru Hauge drakk snus; og Bertine
kunde tegja; og so vart dei Venir, dei tvo. Den Venskapen
skulde no prøvast.

Mad. Lindner vilde ikkje ha Dotter si til Teatre; det
var ein utrygg Liveveg det, meinte ho; Julie skulde bli
upplærd til Kone for ein Mann. Lindner måtte råde,
det sagde seg sjølv; og ein kunde taka med so mykje
Song og Plástik og Dans som det vart Tid til; helst Dans.
Men når Julie vart vaksi skulde ho vera so stelt, at ho
kunde taka imot kva god Mann som baud seg, anten det
no var ein som vilde hava ei Dame, eller det var ein
som lagde mest Lag på det huslege.

Dei tvo Damune kom til Lags; sidan vaks Julie upp
hjå Fru Hauge.

Men med Voksteren gjekk det smått: Julie heldt seg
liti til ho var fjortan År på Lag. Ho gjekk og valt
millom Teaterfolk og langhærde Kunstnarar so brun og
fornøgd og firkanta som ein liten Kvalp.

Ho var Solstrålen i Huse, sa Diktaren Oskar Bye.
Målaremne Bjølsvik kalla henne Kattungen sin. Ho
hadde mange Namn; for dei heldt av henne.

Rett som det var gav ho seg til å vekse, og det med
slik Ihuge, at på eit halvt Års Tid kjende dei henne
ikkje att.

Det var knapt nok ho kjende seg att sjølv heller. Ho
vart so rar; ho skýna seg ikkje.

Ho hadde so mange Ridir. Stundom var ho urimeleg
glad; hadde Hug til å hoppe, spenne ut med Føtane,
velte seg, fara på Gata og slåst med Gutungar, ride
som eit Mannfolk på ein usadla Hest, eller um det berre

SIDE: 287

var ned-yvi eit Tropperekkverk; og det var langtifrå alltid
at ho styrde desse Lystine sine. Eller ho fekk det
med Hug til å skrike, skrike ende yvi seg, kneggje som
ein Øyk, syngje Visur, helst slike som ho ikkje måtte
syngje; dette siste vilde elles ikkje gå noko godt; for
ho misste so reint Måle. Men andre Tidir var ho leid
av seg. Heile Verdi var henne imot; ho tolde knapt å
sjå Folk. Då kunde ho kjenne ei Letting i å gå og
skjera Tenner og segja stygge, simple Ord som ho hadde
høyrt på Gata; eller det kom yvi henne ein Hug til å
slå sund alt det ho såg, Glas og Flaskur og Lampekuplar
og Speglar og Urtepottur og Blomekoppar, og til
å rive sund Blomane, og slå sund Vindaugo, og hoppe
ende ned på Gata og so røme til Skogs, langt til Skogs,
endelaust, endelaust langt. Bøkane som ho skulde lesa i
var so keide, at det stod Tev av deim; og berre ho tenkte
på sine Skulemeistrar og Leremødrar, baud det henne
imot so ho kunde skrike.

Og so alle dei keide Folk som kom til Fru Hauge,
huh! Denne Oskar Bye som ho hadde lika godt fyrr,
uff, so ulidande som han var med det bleike flate Andlite
sitt og det store lurvute Kunstnarhåre. Var ho i
sitt rette Ulag, gøymde ho seg berre ho høyrde Måle
hans uti Gangen; isj, dette seine, pene rolege Måle med
desse r'ane langt ned i Halsen: "god Mågh'en, kjæghe
Fgue!" hu! og so denne lange tunne Halsen med den
store Barkeknuten, som gjekk upp og ned som ein Mekanik
for kvart Ord, han sa, helst når han kom med
desse fgygtelege r'ane. Nei, då var Bjølsvik likare;
men han kom ikkje her lenger, han. Å nei; dei var
ufysne alle. Alle Mannfolk var ufysne; Gud veit kva
dei skulde vera til for.

Men når ho var åleine, tenkte ho på dei like godt.
Og det meir end ho fyrr hadde gjort.

Fru Hauge vart ho og svært leid av i denne Tidi.
Den gamle Snuskjeringi fann på so mykje Tull: so var
det det, Julie ikkje måtte eta, og det, ho ikkje måtte
drikke; og so måtte ho ikkje lesa den Boki og ikkje
den Boki; og på Teatre fekk ho helst gå når der vart

SIDE: 288

spéla Barnestykke. Og so skulde Julie kvar Kveld sitja
og høyre på, at Fru Hauge las upp eit Stykke or Bibelen;
og jamt og samt spurde ho etter, um "Barne mitt"
hugsa å lesa Kveldsbøni når ho hadde lagt seg.

Det gjorde ho som vanleg; kvi skulde ho ikkje det?
Men der var so mange andre Ting ho fekk å tenkje
på no, og som var meir um-å-gjera. No var ho strakst
vaksi. Til Hausten skulde ho bli konfirmera. Og so?
Når ho var vaksi? Korleis vilde Verdi då taka seg ut?

Det var so mange Ting ho ikkje visste. Ho torde
ikkje spyrja etter heller; ikkje Nette dessmeir, torde ho
spyrja. Ein Gong hadde ho spurt henne kor det gjekk
til, at Folk som gifte seg fekk Born; men då hadde
Nette glott stygt på henne. "Fy!" sa Nette, "sånt
må pene Piker ikke spørre om." Og Julie hadde set
at det var Ålvor.

Og det var mykje anna. Friarer, som "gjorde Kur",
og kva ein då skulde gjera og segja; og so Festemåle.
Ho vilde ikkje trulova seg, Julie; men likevel, ein måtte
då vita um det.

Den einaste ho fekk lite Greide av var Sofie, ein
Kjenning frå Skulen; for Sofie hadde lagt Merke til
ymse Ting. Ho hadde havt ei Syster; og den Systeri
hadde vori trulova med ein Student, og skulde ha gift
seg um tri fire År eller so, men døyde fyrr det kom
so langt; og so hadde Sofie lært eit og anna av nokre
Romanar ho hadde funni. Soleis det, at Herrane, når
dei fridde, so lagde dei seg på Kne, og at ein då
skulde segja: reis Dem, min Herre. Julie fekk etterkvart
vita alt det, som Sofie visste; men det hjelpte ikkje stort;
der vaks nye Spursmål av kvar ny Kunskap. So fekk
Julie fat i Romanane, ho og. Dei las Romanar ihop, dei
tvo, og braut sine Hovud yvi mange Ting; men det dei
kunde bry seg mest um å vita torde dei ikkje tala um.
Som t. D. det: når ein Herre kysste ei Dame på
Munnen. Og so det: å vera "Elskerinde" åt ein Mann.
Det såg ut i Romanane som det skulde vera noko svÆrt
rart og leidt det. Og der var so mykje. I ein Roman,
"Gud råder" av Aleksander Dumas, var der endå Tale

SIDE: 289

um noko som heite "Brudenattens glødende Mysterier".
Det lyddest forunderlegt, dette; dei gjekk med nedslegne
Augo for kvarandre og var sprengfulle av Spursmål; men
det var nok slike Ting som pene Piker ikkje måtte
spyrja um.

Mangt og mykje var å høyre av vaksne Folk òg, som
ikkje var godt å få Greide på. Det var noko dei alltid
berre tala innpå; kva det var, det visste den søte
Gud; men noko var det; det kunde ein sjå utanpå deim,
helst på Damune. På Gata hadde Julie høyrt Ord
som ho ikkje torde nemne heime; ein Gong i sine Smågjentedagar,
då ho i si store Tankeløyse hadde nemnt
eit slikt Ord for Nette, gjekk denne beint til Fru Hauge
med det; og so hadde Julie fengi Ris. Det var den
einaste Gongen Julie hadde vori ute for slik Medferd;
av den Grunnen hugsa ho Orde serskilt godt. Ho hugsa
mange andre og, som ho var rædd ho skulde få Ris for;
ja mangt eit Ord gjekk ho og gøymde vel på, av di ho
trudde det var stygt, endå det kannhende var rett uskyldigt.
Men dei vaksne, dei visste det. Fru Hauge visste
det; Mor og Far visste det; Nette visste det; kva kunde
det vera som var so rart, at ingin måtte vita det fyrr
ho var vaksi?

Når ho var åleine, helst um Kveldane etter ho hadde
lagt seg, freista ho å tenkje seg til kva det kunde vera.
Med Hjarta bankande i sin unge Barm dikta ho ihop
Roman etter Roman, og det var helst Bjølsvik, som var
Friaren. Eller Oskar Bye. Stundom var det Bye fyrst;
men når ho kom eit Stykke uti, kasta ho honom og tok
Bjølsvik i Staden. Friaren gjorde då Kur til henne på
alle Måtar, sende Blomar og sa "Komplimenter", som
i Bøkane; han var so hugtekin at han ikkje kunde lìva
utan henne; men ho var kald og stolt. Endeleg, når
Bjølsvik, eller Bye, kom so langt at han låg på sitt
siste og skulde døy, forbarma ho seg. Ho steig inn i
Sjukerome i siste Stundi, gav Bye, eller Bjølsvik, Handi,
og bøygde seg ned-yvi han, helst ned-yvi Bjølsvik, som
hadde fengi stort Skjegg, og lét han -- ja, -- lét han
kysse seg på Munnen.

SIDE: 290

Det måtte vera underlegt.

So vart han frisk; og so kom han ein Dag, i svart
Kjole og kvitt Slips, med ein stor Blomekvast i Handi, og
bad um å få tala med "Frøken Lindner". Ja; "Frøken
Lindner" kom. So lagde han seg på Kne og fridde, og
so sa ho: reis dem, min Herre. Men so?

Ja so var det vel å kysse kvarandre; og so gjekk dei
i Selskap og fekk Gratulasjonar; og so var dei trulova.

Men so kom Bryllaupsdagen. Ho såg seg sjølv i kvit
Kjole med langt, kvitt Slør og Krans; og ho var strålande.
Alle sagde, at so fager Brud hadde dei aldri set. Og der
var Gråt og Glede og Middag med mange Skåltalur; og
Bjølsvik tala best av alle. Og der var Musik og der var
Dans; og alle dei ho kjende kom og gratulera og gratulera;
og ho kunde sjå det på deim at dei missunte henne.

Men so var det dei "glødende Mysterier". Uff; den
som visste det. Dei kysste vel kvarandre svært, når dei
var komne so langt. Ein Ting som ho ikkje kunde få
inn i sitt Hovud, og som gjorde henne heit berre ho tenkte
på det, var, at det skulde lata seg gjera for ei ung Dame
å vera åleine med ein ung Herre um Natti. Nei fy;
det kunde ikkje vera so. Men det var so. "Endelig er
vi alene!" stod der i Romanane. Åleine! Um Natti!
Kva kunde ikkje han finne på ? Um han no kom ...
og vilde liggje i same Sengi? Gjentungen kjende seg
ikkje sjølv, der ho låg. Ho trøysta seg med, at ein gifte
seg sjølvsagt ikkje med slike Herrar. Og so kunde ein
skrike. Dersom det var ein Herre som var so skamlaus
då; men det våga dei vel aldri; ikkje når det var Damur
dei gifte seg med.

Eller um ... eller um ... um ein kunde vera so
glad i ein Herre, at -- . Ho hìtna yvi sin heile Kropp,
som ho låg der åleine i sine kvite Lakan.

Simple Folk, fælt simple Folk, um deim hadde ho nokre
forunderlege Tankar. Kor ho hadde desse Tankane ifrå
visste ho ikkje rett; ho hadde vel høyrt det. Stundom, når
ho hadde arbeidt seg trøytt og heit på "Brudenattens Mysterier",
kom ho til at tenkje på dette som ho trudde um dei
simple Folk. Det var noko som ikkje hadde det minste å

SIDE: 291

gjera med Kjærleik og slike høge Ting; men det kunde koma
yvi henne med fæl Magt, taka henne gjenom Kroppen som
ein Feber. Ho heldt seg for god til å tenkje på det, men
tenkte på det likevel; det var so rart. Det var ein forvilla,
dyrisk Tanke som magtstal henne; drìvin burt på ein Kant
kom han att på den andre, dukka upp i utrulege Samanheng,
fyllte den unge Kroppen med ei Blanding av Vellyst og
søt Skam; ho kjende seg urein: grov seg ned under Dyna
og lét att Augo; dette vilde ho ikkje vita um sjølv. Stundom
vart ho rædd; ho vart so rar av det; Gud Fader i
Himlen måtte vita, kva det var for noko.

Ulagleg og ulidande kjende ho seg i alle Måtar; stygg
vart ho, bleik og lang og langskankla som ein Gutunge;
Lemine vilde kvar til sin Kant; Klædi hekk uppetter henne
som Vaskety på ei Stong; ho var visst sjuk; kannhende
var det Tæring. Men når den Tanken kom, då vakna
det i henne som ei Rædsle, som eit Skrik, at ho kunde ikkje
døy; ho måtte gifte seg fyrst! Men til Vårherre sa ho,
at han kunde ikkje vilja taka henne no; for ho var so lite
fyribudd, og ho kjende seg so syndig.

Ein Dag kom ho etter noko som reint vìtskræmde henne.
Ho lagde seg sjuk; låg og skalv; det galdt visst Live,
men Doktar -- ! Doktar vilde ho ikkje sjå; den einaste
var Mor; den som kunde få tala med Mor; gråtande
spurde ho Fru Hauge um ikkje Mor kunde koma. Fru
Hauge svara jau; tok elles til å spyrja etter sjølv; snart
hadde ho Greide på alt og bad Julie slå seg til Ro;
dette var ikkje noko som Mor kunde gjera noko med.
Kva det var då? -- Det var berre det, at Julie tok til
å nå upp mot dei vaksne Åri, svara Fru Hauge med
ein Smil. Julie raudna; vart uroleg; kva det var, kva
det var for Slag? -- "Det er noko som er so laga,"
svara Fru Hauge, "og som alle me Kvinfolk lyt dragast
med." Julie tagna. Å, at her skulde vera so mykje
ugreidt og gåtefullt ... og stygt! -- 

 -- Det leid og det skreid; so kom Konfirmasjonen.

Den hjelpte for ei Stund. Det vart eit Ståk og eit
Stræv med å bu seg til den; og det fyllte henne med
nye Tankar og jaga dei vonde Draumane burt.

SIDE: 292

Det var helst Konfirmasjonskjolen som frelste henne.
Då ho etter lang Venting endeleg fekk den på seg, og
ho so gjekk for Spegilen, viste det seg at ho hadde fengi
ein annan Skapnad.

Vaksin Skapnad. Sped og fin. Men med eit nytt og
eit serskilt Ynde; reint vaksi såg ho ut!

Aksline var eit Grand smale, Mjødmine like eins. Men
der var noko mjukare yvi det heile; og der var ei Tilemning
til Barm, som ho smilte yvi, og raudna; det var
so rart.

Ho var ikkje stygg; Gudskjelov. Me skulde sjå um
eit Års Tid. Eller um eit Par År.

Og Kjolen sat godt. Den gjorde henne sterk; ho kjende
seg ikkje syndig lenger. Og ho takka Vårherre for alt.

Lovnaden um å tru og vera gudeleg gav ho so varmt
og ærlegt som ho kunde. Men det tinga ho seg, og det
vilde nok Vårherre finne rimelegt: ho måtte få vera
eit Verdensbarn til dess ho vart gift.

Etter den Tidi kom ho meir ut; Fru Hauge fekk henne
med i Selskap her og der; og Julie lika seg. Ho såg
so mange pene Herrar.

Kannhende tenkte ho vel mykje på deim. Men kva
anna skulde ein tenkje på i Grunnen, so lengi ein ikkje
visste kven ein skulde hava?

Millom deim ho tenkte mest på var Georg Jonathan.

Aldri hadde ho set slikt: det var Lord Stanton frå
"Miss Marys Roman" livs livande. Den Lord Stanton
som hadde vori ein hjartelaus Skarv.

Nettupp so hadde ho tenkt seg han. Eit bleikt rolegt
Andlit med Gull-Lorgnet og småe, velstelte Kinnskjegg;
og myrkt Hår med Pomade i, og Skil i Nakken; og
fine, småe Hendar. Og so den rette, sterke Nasen som
gjekk i eit med ein rett, sterk Skalle. Ho var rædd
Fyren; det einaste huglege ved han var, at han såg godsleg
ut når han smilte. Men ho kjende på seg, at kven
ho elles kom til å like, so vart det aldri Georg Jonathan.

Reint skræmd vart ho, då han tok til å gå hjå Fru
Hauge. Ho gøymde seg helst når han kom. Men alltid
snikte ho seg inn att; og so stod ho eller sat i ei

SIDE: 293

Krå burt-med Glase og glytte på han frå Sida og hata
han.

Den som kunde slå han. Vinne på han; få han i
Golve, so han låg der og bad um Nåde som ein annan
Syndar. Han såg ut, det Menneskje, som han aldri
hadde bøygt seg, korkje for Gud eller Mann.

Han var so kald og klår og ferdug. Inkje hadde han
Vyrdnad fyri; inkje beit på han. So tåpne som dei var.
Dersom dei berre vilde segja det til han, og det! Ho
skulde nok ha Moro av å vita kva han då vilde svara.

Snart gjekk ho og antra med han for seg sjølv når
ho hadde ei Stund. Sùmt av det han sagde beit seg fast
i henne og pinte henne; ho kunde ikkje få det frå seg.

Georg forstod snart, at han kunde vinne henne um
han vilde.

Men det var som han fekk Tvilsmål.

Ho var so truskyldig og ung. Gjekk ho med på eit
Samliv som han vilde hava det, so kunde det vera altfor
mykje av den Grunnen at ho ikkje kjende Verdi.

Han kom ikkje so ofte til Fru Hauge som fyrr. Han
var so veik og rar i denne Tidi; han kjende med Forundring
at han hadde Samvit.

Men gjekk han der upp, so vart det Julie han tala mest
med. Han slapp ikkje frå henne; ho hadde so mykje
å spyrja um. Mest kvart Ord han hadde sagt hugsa ho
og hadde tenkt på. Det viste seg meir og meir: Julie
Lindner var ei intelligent Dame.

Sistpå gjekk dei Turar. Han såg at ho var glad i han,
og han gav seg yvi. Herre Gud; kneip det, so kunde
han gifte seg med henne. Fanden take alle Teoriar;
Gjentungen var so søt og so frisk.

 -- Ja; ho heldt av han. Ordet "Kjære" kom so ofte
att når ho tala med han; oftare og oftere kom det att,
med alltid kjælnare Klang, med varmare, mjukare, bljugare
Klang; og denne glade varme Tonen hadde ho snart
alltid, når ho tala med Georg.

Og ho lo so lett. Lo av inginting; av mindre enn inginting.
Det var ein litin sjæleglad, kjælin Lått; kom som frå
ei altfor full Bringe.

SIDE: 294

Ikkje minst viste det sig i Augo, i småe, bråe Glimt
som ikkje lét seg dylja, i blanke glade Glimt mest som
Slengkyssar, eller som snare Smil. Sidan vart det sterkare.
Dei livlege myrkebrune Augo slørde seg i Lengt;
i Lengt og Tvil og såre Spursmål. Og frå Augnekrokane
kom det stundom som or ein Tåkeglans varme, djupe
Glimt som kunde minne um Tårir.

Men so var ho leid mot han stundom. Heldt Lag med
Oskar Bye, so den Armingen vart heilt ifrå seg; leika
med kvensomhelst liksom det galdt um å vise, at ho
minst av alt i Verdi tenkte på Georg Jonathan.

"Det går ikke," sa denne; "jeg blir Idiot." Han drog
til England og var der ei god Stund.

Då han kom att, fann han Julie fullt utvaksi og frisk
og fager, -- studerande Handelskunskap.

Då trudde han mest han forstod henne.

 -- Giftetankane hadde han vunni yvi. Han "vilde
henne ikkje so vondt". Ho var livfull og varm. Sterkt
kunde ho elske; men um ho kunde elske lengi -- . Var
ho vìtug nok til å "lìva som Menneskje", so vilde det
vera ei Brot å binde henne; var ho ikkje so vìtug
 -- nåh! han drog på Oksli.

På ein Morgontur i Parken tala han Ålvor med henne.
Han sagde kva han kunde bjode: trufast Kjærleik til
Kjærleiken slokna; Ærlege Fråsegnir når so langt leid.
Han skulde gjera alt som stod i hans Magt til at ho alltid
kunde lìva av sitt eigi Arbeid; Samlive deira måtte
ikkje få den minste Smak av Ægteskap eller Handel.
Var ho då vìtug, so ho ikkje innbilte seg at ho vart
urein av ein naturleg Ting, so vilde ho, den Dagen dei
måtte skiljast, vera den same som ho var no, berre meir
framvaksi. Og so vilde ho ha vori sæl i den Tidi.

Og han sa henne kva ho våga, um so skulde gå at
Folk fekk vita um Samlive deira. Alt våga ho. Han
stræva best han kunde med å gjera henne dette klårt; inkje
noko skulde vera usagt. Men Georg Jonathan var bleik.

Ho høyrde på han eit Bìl, raud og varm, tungt og
tett pustande. So lagde ho seg inn til han og sagde;
"det er det samme, Georg. Lad os være Venner."

SIDE: 295

VIII.

Endeleg hadde han funni ei Dame. Ei Kvinne som
var vìtug og fri.

Ho visste kva ho gjorde; og ho vilde det. So lite
brydde ho seg um Folk og Fyriskriftir, at det stundom
var han som laut minne um, at dei ikkje hadde Politibrev.

Han var stolt av Kjærasten sin. Mot henne var dei
Halvdamur alle. Det var dei som kunde tala fritt; det
var kannhende ei eller eit Par som hadde gjort seg frie
i sine Tankar; men i Samvite var dei rædde og bundne
alle; det høgste dei kunde drive det til var å lata seg
forføre. So hadde dei då ein å skulde på, um det
kneip. Dei trudde dei forsvara seg, dei Armodsting, når
dei sagde at dei hadde synda mot sin Vilje, liksom Slusken
når han stod for Politie, orsaka seg med at han
hadde vori full.

Men det skulde vise seg, at ei Kvinne kunde klara eit
fritt menneskjelegt Samliv likso godt som ein Mann; og
då skulde ein kunna vera gift og fri samstundes, -- det
einaste vìtuge Folk kunde vera med på.

Han brann av Elsk til henne gjenom heile seg; han
hadde funni den han kunde tala med, -- "Eva den naturfødde".
Ho var so "mandelbrunt frisk"; "varm som ein
vill Fugl"; "søt og solbrend". Ho var som ho skulde
koma frå Skog og Eng. Ja ho hadde Fregnur; rundt
Augo sat dei, ørsmåe og droplande runde, liksom stungne
inn i den fine Hudi av Solstrålar.

Heile denne unge Kroppen var Liv og Eld; heile denne
Sjæli Elskhug. So fullt og varmt gav ho seg, at Georg,
Angelsaksen, svimra burt og vart eitt med henne; gjekk
upp i henne; gløymde seg sjølv; det var forunderlegt; det
var Pantheisme. Han hadde ikkje visst fyrr, kva det var
å bli tekin heilt og gjeva seg heilt. No visste han det.
Og forstod, at den som visste det, han hadde lìvt Live. -- 

 -- Men alt det dei hadde ihop måtte dei løyne og dylja,
liksom det skulde vera noko stygt.

I Fyrstningi fylgdest dei ute som fyrr; Georg meinte

SIDE: 296

det var det tryggaste. Men det var ikkje lengi fyrr Julie
merka at Folk tok til å glo etter deim; so måtte dei
meir og meir stengje seg inne; det var ikkje verdt å
"friste Fanden", meinte Georg. Ei stor Hjelp var det at
dei hadde "Mylady", Båten hans. Med den låg dei og
siglde utetter Fjorden Kveldar og Sundagar når Vêre var
godt; og dei gjekk i Land på Holmar og Nes og gjorde
upp Eld; der drakk dei Kaffi og annan varm Drykk, og
kjende seg frie og "hadde det som Folk"; men trygge
var dei sistpå ikkje her heller.

Det var eit Tukthus dei livde i; vilde ein vera fri,
måtte ein røme. Når rett var, skulde dei lata "Mylady"
stikke til Havs. So skar "Mylady" Sjøen i kvasse
Tak heilt til dei nådde Øyane ved Neapel, der Soli steikte
og Live var lett; då skulde dei ikkje so mykje som
hugse lenger, at det fanst myrke Heimar lang mot Nord,
skoddesure Nivlheimar, der kvar Mann gjekk og øydelagde
Live for seg sjølv, so andre ikkje heller skulde
få lìva.

Men dei stakk ikkje til Havs. Dei laut vera heime
og arbeide.

Ho skulde vera sjølvstendig, liksom han var sjølvstendig.
Det var det som skjemde ut dei fleste Samliv, at
for Kvinna skulde Ægteskape mest alltid vera Næringsveg.

Ho høyrde på hans Visdom med heilag Tru; det han
sagde var so klårt at alle måtte forstå det. Det kunde
ikkje vara lengi fyrr me fekk sjå den nye Verdi han
spådde um, denne underlege Verdi, då alle skulde
arbeide og vera like, so ingin fekk Råd til å kaupe
den andre, og ingin hadde Naud på å selja seg. Og
alle skulde ha Upplysning, so dei visste at Kjærleik høyrde
med til Live so vel som Mat, og at Kjærleiken hadde
si rette Tid i dei Åri som no vart burtøydde i Sedløyse
og Sut, av di Folk ikkje hadde Råd til å gifte seg. -- 

 -- Det var ikkje lett å finne eit Rom til Julie som
var som dei vilde ha det. Sistpå fann Georg eit noko-
so-nær laglegt Rom hjå gamle Madam Widstrup, som budde
i Møllergata.

Han kjende Madam Widstrup. Ho var ei snild Kjering,

SIDE: 297

ymist røynd; og ho hadde lært den Ting å ikkje bry
seg for mykje um andre.

Ho var vestlandsk og hadde vori gift med ein Danske,
Fullmegtig i ein Bokhandel. Det var ikkje berre Rosur
ho hadde dansa på; og so hadde ho lært seg til å
tenkje. No var ho komi so vidt i Daning, at ho ikkje
las "Morgenposten" lenger, men "Aftenposten".

Hjå henne kom Julie til å trivast. Madam Widstrup
forstod kor det var med henne; og Julie hadde ein Tanke
um det; men Madam Widstrup ikkje so mykje som blunka
med Augo, og då gjorde det ikkje noko vidare.

Mad. Widstrup hadde set mangt gå for seg i denne
Verdi; ho kvakk ikkje so lett lenger no. At Småfolk
leid Urett visste ho; og at dei då berga seg som dei
kunde fann ho rimelegt. Det var leidt for ei Gjente å
lìva uvigd med ein Gut; men Vårherre som såg, at
det ikkje alltid kunde falle so laglegt for ungt Folk å
gifte seg -- det visste ho kannhende um sjølv -- , han
vilde lettare tilgjeva det enn so mykje anna han laut
sjå på.

Julie forstod at Kjeringi var snild; ho søkte Lag med
henne og fekk det.

Ho hadde snart ikkje andre. Fru Hauge torde ho ikkje
sjå; alle ho hadde kjent fyrr var ho rædd; ho tenkte
dei måtte hava Mistankar. Ho kunde ikkje vera "vìtug"
saman med deim; ho vart skamfull; det ho hadde gjort
vart fælt, og ho sjølv kjende seg urein og låk av det.
Og so den Tanken, at det aldri kunde gjerast um att.
At ho aldri kunde koma jamgod i deira Lag meir; alltid,
alltid skulde ho vera utanfor, når dei tala um sine Folk.
Det var ein Ting som skulde kunna hjelpe; det var å
gifte seg. Men ikkje det heller vilde vera for henne
som for deim. Det vilde vera utan Helg og utan Høgtid;
det vil vera som å lappe ihop eit sprukki Fat.

Slike uvìtuge Tankar tolde ho ikkje; ho gøymde seg.
Dei såg henne ikkje meir; ho "hadde so mykje å gjera".
Der vart Undring og eit Grand Røding; men Julie slo
Lag med Madam Widstrup.

Um Kveldane, når Georg måtte vera ute, i Selskap

SIDE: 298

eller i Møte, sat dei saman desse tvo, og spéla Svarteper
og Hundradogein og rødde um laust og fast, og ofte um
Ting som den gamle visste og som den unge laut lære.

Det dreiv Tidi. Men det vart alltid jammerleg lengi
fyrr Georg kom.

Det var vondt å vera so mykje ifrå kvarandre. Dei
heldt saman det beste dei kunde; men mykje av Tidi
gjekk burt i Saknad og Lengt.

Verst var det når han var i Selskap. Der skulde ho
sitja heile Kvelden og spéla Svarteper og høyre på
Madam Widstrup, når han fekk danse og hava det gildt.
Og so tenkte ho på alle dei unge Damune han kunde
koma ut fyri, og visste, at no fylgde han den heim eller
den heim; -- ofte rømde ho upp til seg sjølv og stengde
seg inne. Vart han sein, kunde han finne henne gråtande
i Sofaen, eller sinna; då vart han kald um Augo
stundom; spurde um ho ikkje hadde Tillit til han lenger. -- 

 -- Fyrst fekk ho Plass i ein Kolonialvarehandel; ho
sat i Krambudi og var Kasserar. Sidan høvde det seg
so, at han fekk henne inn hjå Grosserar Storr.

Denne vilde ha Damur på Kantore sitt, fordi dei var
trugnare til å arbeide enn Herrar, og fordi dei var billegare,
då dei ikkje hadde so mange Uvanar. Dessutan
skulde dei ikkje hava det å segja, at Samfunde var stengt
for deim; med rimelegt Fridomsstræv skulde me døyve
det galne. Han lika alt, som Georg fortalde um Julie.
Ho måtte vera "et energisk Fruentimmer", når ho
hadde funni på å gå Arbeidsvegen av seg sjølv i ein
so ung Alder; og at Far hennar hadde arbeidt seg upp
frå Pipeblåsar i ein umreisande Hornsekstett til Eigar
av eit Hotel, viste at der var "Race" i Ætti. Men då
Georg sagde, at Frøken Lindner var Kjærasten hans,
snudde Storr seg i Stolen og stirde.

"Di-Di-Di ... Di vil da vel ikke gifte Dem endnu,
Jonathan?"

Georg bukka. "Det er et fritt Ægteskab, Herr Principal."

"Å Fanden."

Endre Storr spratt upp og gjekk att og fram; han var

SIDE: 299

mager og seig som ein Yankee. So stansa han upp midt
framfor Georg og hardstirde. "Det-det-det ... Di skulde
ikke ha sagt det," sa han.

"Dem vilde jeg nØdig føre bag Lyset," svara Georg.

"Hm." Storr tok til å gå att; han såg rådlaus
og uroleg ut. "Hm! Hadde Di enda vært gift! så
kunde Di havt so mange Mætresser Di vilde, for Fanden!
 -- Hm. -- Vét noen om dette her?"

"Nei."

Grosseraren vart rolegare. Han murra noko um at det
alltid var likare dette enn å gifte seg for tidleg; og rett
som det var såg det ut til at han hadde funni ein Utveg.

"Jah!" sette han i; "hva vedkommer egentlig dette
mej?" Han kom tett burt til Georg og stirde so hardt
på han med sine sjøgrøne Augo, at det knapt var til å
herde. "Je vét ikke noe om dette, je," sa han. "Ikke
et Kny vét jeg! Forstår Di? Jeg har ikke Anelse -- !
Husk på det. Jeg gjør Dem ansvarlig, ansvarlig -- ja
Di forstår? Ja. Di skjønner vi ska ikke -- vi ska ikke
 -- nei; vi ska ikke ha Historier."

Georg bukka. Og Julie Lindner fekk Posten.

Det vart Undring i Kantore då ho kom; so ung og
ven som ho var skulde ho ikkje ha noko her å gjera.
Dei gissa på likt og ulikt; lange Frøken Johnsen sa at
ho visste nok kva ho tenkte. Men det var ingin som
spurde henne um det.

Der var ein ung fjong Volontør; han var modig og
meinte at det kunde løne seg å gjera Kur til "denne
SØtungen". Men han vart burtvist med Ro. Då var
det som Julie vann Tiltru i Kantore. Sjølve Frøken Johnsen
vart snild mot henne; ho gav henne Kjælenamne
Lili og freista gjera seg kjend.

Men Julie torde ikkje bli for kjend med deim; dei
kunde so lett koma etter at ho hadde sine eigne Vegar
og Vandringar.

Elles såg alt ut til å kunna gå godt. Men so var
det Carl Petersen, Kantorsjefen.

Carl Petersen var ein Mann på 36 År, ein firkanta
snild Stavangergut, med blåe Augo og eit gildt, ljost

SIDE: 300

Munnskjegg, kry både av Augo og av Skjegge. Men
det var fårlegt å vera ven; det visste han. Det var
desse "Tausene", må-tru. Dei forsåg seg so lett på
eit Par vakre Augo, eller på eit gildt Skjegg; lagde dei
so sine Garn ut, kunde ein snart vera fanga. For Carl
Petersen var ikkje meir enn eit Menneskje han heller.
Men no vilde ikkje Carl Petersen selja seg for godt Kaup.
Når han gifte seg, skulde det vera med ei Dame etter
hans Hovud; det skulde vera ei som det var verdt å
gifte seg med, og ei med ein rimeleg Kapital,

Han vart svært rædd Julie Lindner.

Slike livfulle Augo spådde heitt Blod, og den friske
Munnen med liksom ein halvløynd Smil yvi seg var ikkje
for Katten. Kom han ut for henne, so trudde han knapt
han greidde seg. Det var Folk som sa at ho hadde ein
Arv i vente; men det skulde dei ikkje koma til Carl
Petersen med; ho hadde ikkje sìti her då og ført inn
Mjøl-Rekningar. Frå ein Kjenning fekk han dessutan
vita at Far hennar drakk; og so gjekk snart det i Rennesteinen
som han kunde eige.

Carl Petersen heldt seg so langt frå Julie Lindner som
Råd var.

Men so fekk han ein Mistanke um, at det ikkje var
honom ho angla efter. Snarare var det denne rare og
vigtige Fyren, denn "Jonathan", som Carl Petersen aldri
hadde kunna med, og som gjekk her og var halv Frifant,
av di han var juridisk Kandidat og kjend med Sjefen.

Strakst etter fekk Carl Petersen ein Mistanke um, at
same Herr Jonathan kannhende var meir kjend med Frøken
Lindner enn han ved vilde vera.

Sidan hadde Carl Petersen eit Auga med dei tvo. Han
trudde deim ikkje lenger enn han såg deim. Han hadde
lagt Merke til, at dei kviskra til kvarandre ein Kveld; det
var altfor mistenkjelegt. Nokon Uorden på Kantore vilde
han ikkje vita av; var det noko slikt, skulde Sjefen få
vita det med same.

Han gjekk so vidt, at på myrke Kveldar, når han
kunde vera trygg for sin eigin Part, stod han i lange Stundir
utanfor Mad. Widstrup og lurde på, um Julie kannhende

SIDE: 301

fekk Gjestir. Men han vart like vis. Han såg
Folk som gjekk ut og inn; men han kunde aldri få Gåt
på Georg Jonathan,

Men som Tidi gjekk, vert det ei Kviskring og ei Øygning
på Kantore, so Georg skýna at det måtte finnast
på Råd.

Han tala med Onkel Jensen um det; denne sa med
sitt slørde og milde Mål: "Vi får la' Frøken Johnsen
løpe om og fortælle, at dere er hemmeli forlovet." Dei
gjorde so, og Kantore vart rolegt. -- 

Men etter den Tid vart Georg ikkje so søkt i Selskapslive
som han hadde vori. Alle unge Damur drog seg
ifrå han; sjølve Nina Bøckmann vart kald for ei Stund.

Carl Petersen kunde ikkje halde ut med Georg i Lengdi.
Då der vart ein Post ledig for ein Reisande, tok han den.

Ei Stund etter fekk Julie Friarbrev frå Carl Petersen.
Han kunde ikkje lìva utan henne, skreiv han, og han
trudde ikkje på Folkesnakk. Ho svara nei. Eit halvt
Års Tid etter kom han med eit nytt Brev. Han fekk
same Svare, men i linnare Ord; i Grunnen kunde ho
ikkje vinne noko med å hava han til Uvén. -- 

 -- Ho kom til Georg i Munkedamsvegen ein Martskveld
noko tidleg; ho hadde havt sine Mistankar um, at
det kanskje ikkje var Laurits Kruse han skulde "drikke
Toddy" med.

Men Gudskjelov; gjenom Døri, som gjekk beint frå
Troppegongen og innpå "Kontoret" hans, høyrde ho, at
Kvende var det då ikkje.

Ho gjekk inn i Soverome og sette seg til å vente.

"Hvem kan det være?" spurde Laurits; han høyrde
det gjekk.

"Formodentlig min Frue," svara Georg.

"Lykkelige Mann!" Laurits lyfte Glase: "hendes
Skål!" Han var eit Grand drukkin; hadde vori Diplomat
i Kveld og gjort det godt; no var han glad, og såg
snart Botnen på det andre Glase.

Din Lurifas, tok han i att, "Frue"! Den som visste
kven det var! Er ho vakker? Ja det segjer seg sjølv.
Nå; eg misunner deg henne eg, din Lurifas!

SIDE: 302

"Hm," sa Georg.

Ja, eg misunner deg, sa Laurits ålvorsamt. Det er
så fåe i Verdi som er å lite på; dei kann sjå ut
som Guds Englar, og når det kjem til Stykke so er det
Affektasjon og Usanning alt ihop. Men du, du hev ei
som er di, du, ei som du kjenner og trur!

Georg sat og glodde uppi Take. "Hold dej til dine
Sypiger du," sa han. "Det er vanskeligt med disse frie
Fruerne; Pigebarna vore duer ikke stort til slikt; og så
blir man så bunden." "Bunden?" spurde Laurits. Ja-ja,
sa Georg og reiste seg: det forstend du ikkje; men -- .
Nå! Skål, du Son av ein Bokbindar!

 -- Å, du vil eg skal gå.

 -- Ja.

Laurits lo og drakk ut Glase. -- 

 -- Då han kom ut i den snøsvale Lufti kjende han
seg glad og tenkte på å gå til Helene. Han visste
han vilde vera velkomin; og so hadde han tinga henne
Plass i Kveld; det vilde ho like å høyre. Men nei; so
vilde han ikkje. Det var for seint no; og han hadde so
mykje å tenkje på. Kunde det vera sant, at ho, den
einaste, den reinaste, at ho var affektera. -- 

 -- Det fyrste Georg fortalde "Frua" si var, at no hadde
han "abonnert på ny Pige".

Du skifter visst for tidt, sa Julie. Det kann sjå rart
ut, det og. Hav dei lite lenger; dei skal ikkje so lett
få Greide på meg.

Ho lagde til noko snøgt: dessutan kunde eg skife Namn!
Du kunde kalle meg -- f. Eks. Emilie.

Nei, ikkje Emilie, sa Georg rolegt. Du veit eg hev
havt ei Emilie fyrr.

Ja -- dersom du ikkje hev havt fleire?

 -- Nei, svara Georg roleg.

 -- Eller du kunde kalle meg Nina? heldt Julie fram.

 -- Nå!

 -- Dei talar enno om deg og Nina.

 -- Kven.

 -- Alle Folk.

 -- Alle Folk er Idiotar.

SIDE: 303

 -- Å nei vel? Elles er det Frøken Johnsen, som -- 

 -- Å nå. Er det meir?

 -- Ja ... du kunde kalle meg Eline og; -- det er
den siste! Julie slog Augo upp; dei var innharme.

 -- Eline Henning?

 -- Ja. Ho som du gjorde Kur til hjå Redaktør Klem
sist, men -- utan Nytte segjer dei -- ?

 -- Ja. Ho er av Is. Noko å drikke kannhende?

Han sette fram Flaske og Glas. Julie såg ut som ho
vilde gråte. Nei det er nok du, som er av Is, sa ho.

Han sette seg upptil henne i Sofaen. No skal me vera
intelligente, Julie, sa han. Lat Frøken Johnsen fara med
Snakk; ho hev ikkje anna å gjera. Me som er gifte
skal tala um vigtigare Ting, t. D. um våre Gjentesorgir;
er det ikkje slikt, gifte Folk talar um?

Ho tagde.

Du segjer eg skifter for tidt, heldt han fram. Kva skal
eg gjera? Der er noko i Vegen med deim alle. Den
eg no hev driv det med å sova. Kor eg kjem, og når
eg kjem, so sit ho og søv. Eller ligg og søv; eller stend
og søv; ho søv på alle Måtar og i alle Høve; ho kunde
taka Eksamen i det; ho er Spesialist. Fy for Satan; det
er so ein ærleg Mann kunde gifte seg! Det er nok sant
at Mand og Kvinne treng kvarandre. Kvinna må gifte
seg av di ho ikkje kann tena Maten, og Mannen må
gifte seg av di han ikkje kann koke Maten; so sèl den
eine seg for Maten og den andre for Kokingi; og når
det kjem til Stykke, so kann dei ikkje koke nokon av
deim.

Ho drog på Smilen, men tagde.

Han heldt fram. I huslege Spursmål vilde han fylgje
hennar Rådir so lengi han kunde. Dersom Laurits hadde
sagt sant, so var den nye Gjenta høveleg stygg og høveleg
gamal, stal eit Minimum, og tagde som ein Fisk. Og
so hadde ho eit svært gagnlegt Lyte. Ho var jaga frå
Plassen sin, av di ho ikkje hadde vori streng nok mot
Mannen i Huse; -- den store teologiske Slasken Braut,
han var etter henne; han; Heh. Dei Ægtemennane.
Trur du dei er å lite på, um dei gjeng med kvitt Slips?

SIDE: 304

Dersom du gifter deg, Julie, so gift deg med ein Mann
som hev misst Tennane. -- Men som sagt: forstend
Gjenta at eg hev Greide på henne i Præteritum, so vert
ho so blind som ein Vegg, når det er noko ho ikkje
skal sjå. Er det godt, hm?

Ho er vel ikkje so stygg, når ho er ute for gifte
Mennar, mulla Julie.

Ikkje so stygg som Frøken Johnsen, meinte Georg; men
mot deg ser ho ut som ein Gråspurvunge.

Han kysste henne. Ho smilte og gav han Kyssen att.
Fortèl um ditt snilde Systkenbarn Laurits, sa ho. Hev
du spurt han ut no?

Ja; i Kveld. Det er ei Syjomfru han hev fengi Tak i;
han fann henne på Gata ein Haustkveld etter ein Toddy.
Det er ikkje meir! Men dette hev vesle Laurits gøymt
på heile Vinteren som ein stor Heilagdom. Dersom han
ikkje hev skjemst av det då; for han er bljug som ei
gamal Jomfru.

Julie spurde um Laurits hadde vori glad i Sygjenta si.

Eit Grand i Fyrstningi; men no var det slutt.

Skal ho gå etter der åleine då? spurde Julie.

 -- Ei Sygjente åleine? Nei du.

 -- Det må vera vondt likevel. Når ein gjeng frå
den eine til den andre og ingin hev å forlata seg på.

 -- Ja det er sant. Men han vart leid av henne; Sogo
er ikkje lenger.

Julie studde Ålbogane på Borde og Andlite mot Hendane.
Ho såg svært fortenkt ut.

So kasta ho seg inn til Georg, hengde seg um Halsen
hans med all sin mjuke Varme; og ho kysste og kviskra
og bad: "du skal holde av mig altid, Georg, altid; lov
mig det! Lov mig det, Georg; vil du ikke? Gjør det.
Lov mig det. Hvorfor vil du ikke love mig det? Så skal
jeg holde så forfærdelig av dig igjen. Gjør det, Georg."

"Gjerne det," sa Georg i ein lett Tone. "Jeg lover
og sværger -- ."

Nei, nei, nei, bad ho. Ho forstod kva han meinte.
Men ho kviskra noko um at det ein lova ærlegt, det trudde
ho ein kunde halde

SIDE: 305

Eg skal lova deg ærleg, at eg aldri vil få grått Hår,
svara han. Vert Håret grått likevel, kann eg sverte det.
Vil du det?

Ho svara ikkje, berre småsutra.

Han tok henne i Handi.

Den Gongen me slo Lag, sagde han, då kravde du
ingin Lovnad av meg. Du skulde nok halde meg fast,
meinte du. Hugsar du det?

Ho svara, at den Gongen var ho so ung. Ho tenkte
so lett og so stutt; ho forstod ikkje lenger at ho hadde
kunna vera slik. Men når ho tenkte på at han kunde
gå frå henne når som helst, og ho so skulde gå der
og vera åleine -- ; ja ho meinte at dersom ho kunde
få eit visst og fast Ord av han, so vilde ho vera tryggare.
Ja, ho vilde det. Han skulde ikkje vera vond; han skulde
vera snild mot henne; ho kunde ikkje hjelpe at ho var slik.

Skal eg skrive det med blod? spurde Georg Jonathan.

Ja men du må tru meg! tok ho i, halvgråtande; det
er ikkje godt å gå soleis som eg gjeng, snikje meg til
å vera saman med deg, liksom eg var eit simpelt Menneskje;
eg kann innbille meg alt det eg vil, so gjeng eg
som ein Syndar likevel, rædd kvart Menneskje eg ser, at
dei skal vita um det. Dei eg hadde Selskap med fyrr
torer eg ikkje sjå; og du er ute jamt; og eg må halde
Lag med andre. Du trur det er likso lett for meg som
for deg, du; men det er ikkje det! Og so attpå hava
det å tenkje på, at ein ikkje hev det minste å halde
seg til; ein god Dag gjeng du; so hev eg misst alle mine
Venir og hev ingen att. Du skal ikkje undrast på meg,
Georg; du må ikkje; høyrer du?

Georg tagde ei Stund; han såg myrk ut. So sagde
han: alt det du segjer og meir til hev eg sagt deg fyrr,
Julie.

Då tok gråten henne. Ja men kjære! du må då
forstå -- ! eg visste ikkje -- ! eg forstod ikkje -- ! jamra
ho. Eg var ... so ung; eg var ... eg tenkte ... eg
tenkte berre på deg. Det var ... underlegt av deg, at
du ... ikkje ... forstod det.

Då han ikkje svara vart ho rædd; ho svelgde Gråten

SIDE: 306

med fast Vilje. Du skal ikkje vera vond, bad ho; du må
ikkje vera vond; eg er visst ikkje so intelligent som du
trudde; men eg er ... ja eg er rædd, Georg.

Han tok henne inn til seg. Det er sant alt det du
segjer, sa han; eg veit det; eg sa deg det fyrr. Men du
skal ikkje vera rædd. Gjeng eg frå deg, so er ikkje du
verre farin enn eg vil vera, um du gjeng frå meg.

Jau ... Mistankane, Mistrui, jamra ho.

Når du finn ein intelligent Mann -- ! meinte han.

Der er ingin Mann, som er so intelligent. Fær han
høyre at ei Dame hev ... havt noko slikt med ein
annan -- ; dei toler det ikkje, det veit du.

Eg vilde tola det, sagde han. So sant som eg heldt av deg.

Det svara ho ikkje på.

Kjære, ver modig! bad han. Lat os vera modige, Julie!
Det vilde vera vondt, um me svikta. Eg ser på Flokken
av deim som gifter seg; fyrst narrar dei kvarandre med
Draumar og store Ord: dei skal elske æveleg, dei skal -- 
å! -- og når Draumen brest, so gjeng dei sidan og
piner Live av kvarandre med Skuldingar og Klagemål;
so er det spillt Liv; og so er dei svikne, og kva det er
alt. Kvi skal me vera med på slikt, Julie? Me lìver
trygge på Draumen vår so lenge han held; og kannhende
held han Live ut. Men slitnar han for oss, so gjeng me
kvar til sitt, frie som fyrr, og gjev kvarandre ein Kyss
til Takk for Dansen.

Ho sat og såg ut-for seg, tankefull eller burtdrøymd;
Tåre etter Tåre gleid stilt ned frå dei brune Augo.
Ho var vist ikkje heilt med. Det var visst eitkvart ho
kunde hava å segja. Men ho tagde.

Georg såg ikkje angelsaksisk ut lenger. Han var bleik
um Munnen; dei småe, ljosblåe Augo glytte uroleg ut
gjenom Gull-Lorgnetten.

Kva tenkjer du på? spurde han. Ho riste på Hovude.

Seg det, bad han.

Ho studde Andlite mot Hendane; um ei Stund sagde
ho: eg tenkjer på ... um det finst ein Mann so intelligent,
at han kunde taka meg etter dette og ikkje vera
rå mot meg.

SIDE: 307

Han drog på Aksli. Ho klarer det ikkje, tenkte han.

Det var ho, som fyrst vart leid av å sitja å syte. Ho
sprang upp og liksom skok seg; halde Likferd var vel
enno ikkje verdt.

Ho smilte. Gav seg til å sulle på ein Visestubb;
gjekk att og fram i Takt.

Georg sat og såg på henne som ho strauk Golve upp
og ned i lett, fri Gang; han såg den kvite, runde Halsen,
og Aksline som var so stolte og so mjukt forma, og
Bryste som gjekk ned frå deim som eit lite rullande
Bylgjedrag, og Armane som stod so godt og fritt til det
heile og gav henne slike runde, kvike Rørslur; han vart
hugveik og varm; kjende at han kunde ikkje vera henne
forutan.

So kom ho og sette seg. Du store underlege Apekatt,
sagde ho, skal eg syngje Visa di for deg? Og han svara:
ja, du skal gjera det.

Ho tok det velstelte store Hovude hans inni Armen sin,
vogga i Takt og song; det var ei "Vise", Georg lika so
godt, av di der var slik Filosofi i ho:

"Verden er en Jammerdal;
 men -- !
det skal vi aldri bry oss noe om,
 falliralla lala tralilalila,
men det skal vi aldri bry oss noe om,
 falliralla lala la."

IX.

Sundagskvelden var Helene på Nisseball.

Josefine, Gjenta i Huse, narra henne med; det var nok
ei som ikkje var bljug, det. Ho hadde vori på Nisseball
mange Gongir, sagde ho; og berre dei var tvo, so var det
likso trygt der som i Kyrkja.

Helene hadde aldri vori på Nisseball. Og so hugsa
ho, at i desse Dagane var ho fri. Tenk! ingin yvi seg.
Ingin til å grine, um ho kom seint heim; ingin til å
frette og spyrja kvar ho hadde vori. Det var uvisst um
ho vart so fri oftare; ho slo seg vill og gjekk.

SIDE: 308

Ho var so modig den Kvelden. Det som hadde skræmt
henne fyrr i Dag trudde ho ikkje var noko. Slikt hadde
ho kjent fyrr. Og so hadde Studenten vori her og sagt,
at ho kunde få Plass hjå Georg Jonathan; det tok ho
som eit godt Merke i alle Måtar. Det kunde ikkje vera
Meiningi at ho skulde uti noko vondt, når det jamna
seg so fint for henne i det Stykke.

Og so godt som det var å koma ut. Dagen hadde
vori klår og mild, med tinande Snø under sterk Sol, og
med fri, høg Himil; no svala det på, fraus litegrand; og
Lufti var døkk med vaknande Stjernur. Ho lo høgt der
ho gjekk. Tanken på at ho var fri, at ho ingin hadde
å svara fyri, gjekk henne til Hovude; i Kveld skulde ho
kunna vera med på allslags Galinskap, tenkte ho.

Gatelyktine stod i skeive Radir og brann, fåe og bleike,
stridande med Myrkre. På Karl Johan gjekk "den ville
Jagt" sin gang. Helene totte alt var Moro.

Ho rødde og lo, so Folk såg på deim; eit Par Fyrar
kom og nappa deim i Armane: "bli-med da, Gjenter!"
Då lo ho endå verre. Josefine, som elles ikkje var
bljug av seg, laut segja henne, at når ein var ute på
desse Tidir, so var det best å agte seg eit Grand. -- 

 -- Nisseball-Salen var som ein stor Låve, med fint,
sletthyvla Dansegolv. I den eine Enden var der eit noko
høgare Rom for deim som vilde drikke; i den andre
Enden eit Trev for Musiken. Den spela so det lyfte i
Helene; ho liksom smådansa der ho stod; Josefine måtte
på nytt gje henne ei Minning. "Aldri hadde je tenkt du
var so vill, du Helene," sa ho.

"Å du da," svara Helene.

Ho vilde dei skulde gå upp til eit Bord og setja seg.
Ikkje enno, sa den andre. Kannhende det er nokon du
ventar på? spurde Helene. Mm; ikkje det nettup -- .

Helene slo seg til Ro og såg på deim som dansa.
Det såg ut til skikkelegt Folk alt. Det var ikkje noko
stygt å sjå her; det var som å vera på eit anna Ball.
Skulde ein ikkje kunna gå her kven som vilde? Med
det same Dansen slutta kom det ein litin feit, bleik andpustin
Herre burt til deim. "Godaften Frøken! Godaften,

SIDE: 309

mine Damer. Opp å ta Plass!" Han fyri og dei etter;
og Plass fekk dei; denne Fyren var nok kjend her.

Og so fekk dei Kakur og Vin; han sjølv drak Øl. "Je
er så tysst så," smatta han.

Det var vel Kjærasten til Josefine dette? Ja-ja. Svært
ung var han ikkje, men fjong. Brunt klædd; stort svart
Krullhår; Andlite var rundt og mjukt og utan Skjegg.
Han kunde skapa det til og laga det um plent som ein
Komediant; og han var so morosam i all si Åtferd, og
hadde so mange løglege Ord og Hermestev, at han heldt
deim i ein Lått.

Drrum! -- det var Musiken. Alle Mann upp; ein tvo
tri, utruleg fort, Dansegolve i ei Maurtuve. Ei mjuk Hand
treiv Helene i Armen; " -- ha den Fornøielse, Frøken?"
Det var ein fin, ven Fyr; ned i Maurtuva bar det; ho
sansa mest inginting.

Eit Par Herrar stod etter der uppe og såg på; den
eine, ein ung ein, puffa den andre på Armen. "Du
Juberg," sa han, "hva Fan var det for et tarveli Fruentimmer,
Knutzon strøk av med der?" Olai Juberg, slaskut
og sein, stod nettupp og såg etter henne. "Nytt av Åre,"
sa han roleg og retta på Brillune. "Hun tør være ganske
pikant, den samme. God Figur blandt andet. Jeg la Merke
til henne, mens hun sat ved Bore der; hun er Pinedø
en forholdsvis Uskyldighet. -- Forresten er hun frugtsommelig
for Øieblikke," lagde han til; han tala litegrand
gjenom Nasen.

Olai Juberg fylgde Helene med Augo ei lang stund.
Henne burde han hava Tak i. Han freista i Tanken fleire
Hårsetningar på henne, og fleire Hattar; det galdt å
finne på noko som var "så'n litt smådævelsk", meinte
han. Fekk han rigge henne etter sitt Hovud, skulde han
jaggu nok få Gjente av henne. -- 

 -- Stud. med. Knutzon svinga henne lysteleg i Dansen.

Han var fyrste Kavalleren på denne Bula; det kunde
det ikkje vera Tvil om. Men so var han og Son av ein
Konsul. Og den Konsulen hadde vori rik.

Då Stud. med. Knutzon hadde teki fyrste Bolken av
Lækjarprøva, døydde Konsulen. Og då fekk Guten Pengar.

SIDE: 310

So skulde Fanden slite med Eksamen, fyrr ein hadde gjort
Ende på deim.

Han fylgde sin gode Ven Viborg til Hamborg; Viborg
skulde lære Handel der. Men Knutzon kom snart heim
att. Det var ingin By som Kristiania lell. Ingin Stad
fekk ein so god Torsk som hjå Ingebrett; ingin Stad so
hyggjeleg ein Pjolter som på Fallgruva; ingin Stad so
friske Gjentur som på Kristiania Tivoli.

Han vart "Karljohans-Løve". Frå den Tidi hermde
dei etter han: "man behøver Fa'n ikke å gå på Tivoli;
man kan få virkelige Damer."

Um ei Tid tok Glansen til å gå av han. Der var
ei "virkelig Dame" som laut ein Tur til Stockholm; og
det skulde vera hans Skuld. Knutzon fann ut at Kristiania
var ein keidsam By; han drog til Hamborg andre
Gongen.

Men kom att; og var då fjongare enn fyrr. So gjekk
han ei Tid Småløve frå Teaterselskap til Taterselskap,
og tok gjerne likaste Drosi i Flokken. "Man behøver
ikke å nøie sig med Koristinder; man kan få Aktricer,"
sa Knutzon.

Men etterkvart tok han til å vise seg på Dansesalane.

Han var ikkje so fager som fyrr. Den store Adelsnasen
var der nok. Men Augo vart meir og meir vassne av
seg; og Håre datt; og Andlite var ikkje lenger so klårt i
Dragi. Han såg eit Grand slitin, lausfeit, ul ut. Og
so vart han for kjend. Gamle Kameratar drog seg ifrå
han; dei torde ikkje vera med lenger. Midt på ljose
Dagen kunde han koma køyrande full gjenom Karl Johan
med kjende Kvinfolk; ja det gjekk so vidt, at han kunde
vise seg for Folk i Lag med ein Fyr som Olai Juberg,
som alle visste var ein Sjofelist, og som etter ålmenn
Meining mest livde av å vera Millommann millom rike
Mennar og Gjentur som ikkje var rike.

 -- Maken til Dansar hadde Helene aldri vori ute fyri.
Ein kjende seg ikkje sjølv, so lett gjekk det. Han dansa
rettvendt og bakvendt, endefram og attlengjes; han hadde
so mange Kunstir at ho vart reint fortumla. I Fyrstningi
hadde han ein Måte som ho ikkje lika; han klengde seg

SIDE: 311

so inn-til henne. Men det slutta han med, då han skýna
at det var henne imot.

Sidan var han berre hyggjeleg; og då Dansen var
slutt, tok han henne upp til eit Bord og vilde gje hende
Vin. Men ho bad um Bruslimonade.

Han var endefram og greid; spurde um allting, og
fortalde. Men ho skýna at ho fekk agte seg; han kunde
ikkje vera so greid å koma ut for. Den Munnen, den
mjuke Munnen -- ; han hadde visst kysst meir enn ei
Gjente i sine Dagar, den.

Ny Dans. Helene fylgde Knutzon; men det skulde
vera siste Gongen no.

Det kom Folk inn jamt; Golve var so fullt at der var
lite Rom til å snu seg. Rett som det var kom dei upp-i
slik ein Krull av Folk, at dei laut stana. Som dei heldt
på med å arbeide seg ut "på fri Sjø" att, som Knutzon
sa, kom det ein Konstabel baskande. "Undskyld De, sa
han. "Hva behager?" sa Knutzon; han vart so bleik og
rar. "Vær rolig Di," sa Konstabelen; "Det er ikke Dere
det gjelder denne Gangen. Det var den Damen der.
Di? Jomfru? Vil Di være så god å oppgji mej Deres Navn?"
Folk stima til; Knutzon kom burt for Helene. Då ho
skýna det var henne, Konstabelen meinte på, tok ho til
å skjelve og vilde røme, men kom ingin Veg. "Deres
Navn," sa Konstabelen; han stod med Boki og Blyanten
ferdug. Då misste ho Sans og Samling; ho skrek upp i
villan Sky, kva Konstabelen hadde med henne å gjera? um
ho hadde gjort noko vondt? Heile Salen tok til å lyde.
Eit Mannfolkmål kviskra yvi Aksli til Helene: "d'er 'ke
farli, d'er 'ke farli; gje opp Navn og Adresse, så er det
´ke mer!" men Helene var vitskræmd og samla inginting.
"Di gjør bedst i å ikke gjøre no' Slags Vrøvl her," meinte
Konstabelen; "kom med Navne nå." "Si det; si det;
vær ikke dum" kviskra Mannfolkmåle. Helene visste
ikkje lenger kva ho gjorde; ho gav upp Namne. No er
eg seld, tenkte ho. "Adresse?" den fekk han og. "Ja
Di hører nærmere i Måren," sa Konstabelen; han sette
Nasen upp og gjekk.

"Det er ingen Ting; Di ska ikke bry Dem om det,"

SIDE: 312

sa Mannfolke no rolegt og trøystande; han tala litegrand
gjenom Nasen. Ho stirde rundt etter Knutzon; han var
ingin Stad å sjå. "Nei, Deres Herre er nok forsvunden,"
sa den framande liksom han visste kva ho tenkte;
"vil Di foreløbi ta te Takke med mej?" Ho kjende
ikkje Fyren; lika han ikkje; "nei Takk, nei Takk; jeg
skal gå," sa ho. "Ja men Di kann ikke gå alene ute nå,
så sent; får jeg Lov å følle Dem?" "Nei Takk, nei
Takk," jamra Helene; ho søkte seg framigjenom Stimen
so fort ho fann Veg; ho var so rædd ho skulde få Uvìt

Josefine såg ho ikkje noko til. Fyrr ho visste Ord
av var ho ute. Ho vilde setja til Sprangs, men såg tvo
Konstablar som gjekk der og dreiv, og torde då ikkje.
Det verste var, at ho skalv so. -- 

 -- Dagen etter fekk Laurits ein Brevlapp fra Helene;
den gjorde 'n både blå og bleik.

Alt igår hadde ho skræmt han. Ho hadde mint han
um Ting som han sjølv hadde gløymt, Ting som han ikkje
hadde lagt Merke til; han visste no at det kunde gå
gali; og gjekk det gali, so var han ferdug for sin Part
Og no hadde ho vel Greide på det.

Han gjekk til henne med same. Som ein Tjuv kom
han luskande; han var raudsprengd i Augo og grå i
Andlite. Han torde ikkje sjå på henne. Men han forstod
at ho hadde det vondt, ho au. Ho var so uroleg
og rar; det var som ho knapt rådde med seg. Ho hadde
ikkje sovi i Natt, sa ho. Laurits Kruse sat og venta på
Domen sin med bøygt Hovud

I Fyrstningi skýna han ikkje det ho fortalde. Det var
noko um Tivoli, um Knudsen, um Dans, um ein Konstabel;
kva kom det Saki ved.

Men so tok det til å gry for han -- han våga seg
smått i Senn til å tru, og so forstod han -- , at det
berre var dette um Tivoli ho vilde fortelja.

Det var ikkje meir.

Då kunde han ha kysst henne.

Hans runde Andlit vart smilande som Fullmånen; og
han pusta ut i eit so langt og letnande Sukk som han i
den Stundi vakna frå Dauden til Live.

SIDE: 313

Han fekk att både Mæle og Mod. Han såg på
henne; og han fann at ho såg godt ut. Den vesle
Blåningi under Augo hadde ho alltid havt. Figuren var
den same som fyrr. Det var ingin Ting å ræddast fyri.
Det gjekk nok godt. Åh. Han reiste seg upp; han
måtte strekkje på seg, lyfte på seg; hadde her vori
Rom so hadde han dansa.

Ho var so jammerleg rædd Politie. Ho trudde det
stod utanfor både Lov og Rett; det kunde gjera som det
vilde mot simple Folk; for deim nytta det aldri å klaga.
Han lo; Lovi var for Politie som for alle andre, sa han;
men det fekk han henne ikkje til å tru; ho hadde
høyrt for mykje um Politie til dess, sagde ho. Han svara,
at ho snakka som ho hadde Vit til. Gakk du berre trygt
på Stasjonen i Morgo, sagde han, og forklåra alt som
det er til; og dersom då Politie gjer deg det minste
Uskil, so skal du få sjå, når du klagar, at det fær
danse for deg; og det um du aldri so mykje var "simpelt
Menneske"!

Lengi måtte han tala med henne um dette. Ho fann
på alle dei utrulege Ting til å uroa seg med, og det
som han kunde segja beit liksom ikkje på henne.

Då han skulde til å gå, sette ho fram ei halv
Flaske Øl og spurde um ho måtte bjode. Han vart
eit Grand rar med det same; gjekk so til Borde og
drakk.

Stakkar; ho var snild. Alt det vonde han hadde gjort
henne, -- ho ikkje so mykje som hugsa det. Og han
kjende i sitt Samvit, at han burde kysse henne.

Men han fekk det ikkje til. Det vilde ikkje falle seg.
Han tok henne i Handi, men såg ikkje på henne.
Han kjende seg skamfull; sagde seg sjølv at han var ein
Slusk; men kva skulde han gjera ? Han kunde ikkje; ho
var for honom eit framandt Menneskje.

So luska han ut. -- 

 -- Dagen etter møtte Helene på Stasjonen. Ho var
der på Klokkeslaget; men ho måtte vente ei god Stund.

Ho freista å drive Tidi og døyve Tankane med å
sjå på dei andre som sat her, Sluskar og fint Folk som

SIDE: 314

hadde vori fulle, eit Par rare, feite Kvinfolk, ei gamal
hyggjeleg Kjering, ei Gjente med eit Barn. Men Mode
minka for kvar Stund, og Rædsla auka; sistpå sat ho
med turre, heite Augo som ho ikkje kunde sjå klårt
med.

Og Munnen var turr og Halsen turr; ho anda tett og
tungt som i Sjukdom. Uhuglege Tankar kom; Hovude
gjekk fullt av fæle Synir; ho såg Rettssalen; der sat
blanke Politiherrar og dømde; og morske Konstablar drog
Syndarane ut; so var det lange myrke Murgangar innetter,
og stygge låge Fangehol; i eit slikt såg ho seg sjølv,
innestengd, avgøymd, verjelaus, i Hendane på ukjende
Mennar ... Hu, der kom Politifullmegtigen; ho kvakk
som det skulde vori Vårherre.

Det vart ei Åtvaring. Ho burde taka seg i Agt.
Ho skulde sjå seg fyri kven ho kom i Lag med. "Det
kunde ha gått galt for Dem, dette-her. Men De har
altså Plass hos Kandidat Jonathan?"

X.

Kandidat Braut søkte Prestekall. I eit Te-Lag hjå
Presten Broch fortalde han dette, og lagde til, at han
ikkje kjende seg god lenger til å stå imot Herrens
Kall. Hanna sagde det same; Daniel kunde ikkje lenger
stå imot Herrens Kall. Då smilte Laurits so løynskt
med seg sjølv, at det var godt Presten ikkje såg det.

Han såg nok ikkje stort i det heile, Presten Broch,
surøygd og lut som han tusla gjenom Verdi. Men han
høyrde godt; og um Laurits visste han meir enn denne
tenkte. Den kjære Kand. Braut hadde ikkje kunna tegja
med det for sitt Samvit Skuld: Laurits var i seinare
Tid komin i Lag med Vinstrerabulistar og emansipera
Kvinfolk. Og no gjekk det Brev millom Pastor Broch i
Kristiania og Pastor Lyng i Fjeldbygdi, um ikkje denne
kunde hava Bruk for ein Huslærar.

Den Rabulisten, Laurits no heldt mest Lag med, var
Mark Oliv. Laurits var glad i denne Trønderpluggen

SIDE: 315

som aldri visste um Hugverk eller Sut, men lo so han
kunde skræme Fanden; dessutan hadde vesle Laurits funni
ut, at Dagmar Dyring vanka der i Huse no for Tidi.

Dagmar Dyring, som han måtte sjå. Lengi hadde
det verkt i han, det vonde Orde "affektera". Han hadde
vori sjuk av det; og mange leide Tankar hadde det avla.
Var ho affektera, so kunde ho ikkje vera å tru; alt det
ho fór med kunde vera Kunstir; ho kunde vilja vera
original og interessant; ho kunde vera ei Hugsnikje.
Men Såre grodde smått um Senn; og då det var attgrott,
var der ikkje ein Blodsdrope i han som ikkje glødde
for Dagmar Dyring.

Glad var han berre i dei Stundine når han fekk sjå
henne. Alle Stadir der ho var heldt han seg; og no gjekk
han hjå Mark Oliv og åt Postei av Skjeljar og Kotelett
av Sopp og Salat av Hesteblom og alt som rart og vondt
var, so han kunde få ein Glytt so ender og då av denne
einaste som det var verdt å sjå på.

Og um Kveldane, når Timeplanen viste på Pindar
eller Tacitus, sat han og skreiv Brev til henne og sagde
henne alt. Han visste det nytta ikkje; men han kunde
ikkje lata vera. Når han so hugsa at det var ho som
skulde lesa det han skreiv, vart han skamfull og lagde
det i Omnen. Skreiv på nytt; men det vart alltid verre.
Sistpå kom han ikkje lenger enn til Overskrifti; og når
det kom til Stykke var kanskje den det galnaste av alt.

Han var den same Stakkaren som han hadde vori.
Likso godt grava seg ned. No kunde han ikkje skrive
heller; og tala med henne, det var reint rådlaust. Åleine
med henne vart han ein Tùmsing, mulebundin, tankenòmin;
det var ho som laut føre Orde: han kunde berre
segja ha og ja, han.

Han var kvinfolkrædd. Andre gjekk og var Kameratar
med den dei fridde til; for honom var Kvinna noko framandt
og rart som skræmde han, eit Dyr han var rædd,
ei Dis han ikkje torde røre. Det hadde alltid vori so.
Han hadde all sin Dag set henne frå Vindaugo i Skulestogo,
lært å lengte, lært å drøyme, men alldri lært
henne å kjenne. No var det for seint. Han var vaksin

SIDE: 316

Kar, og her stod han, ein Labans Laban bland sine Brørar;
um det galdt Live kunde han ikkje tala med Gjenta
si. Og no gjaldt det Live. -- 

 -- Det var "grått" millom Dagmar og Frida i seinare
Tid; og det var mykje på Hemn, at Dagmar gjekk so
ofte til Helga Markussen.

Elles hadde ho nok å stå i, Dagmar og.

Godi Stundir hadde ho; det meste ho hadde å gjera
var å søkje Skulepostar som ho ikkje fekk. Men dei
gode Stundine brùka ho til å prøve seg sjølv; og di
meir ho prøvde seg, di låkare vart ho.

Ho var var ein uædel Natur.

Ei ædel Kvinne elska ein Mann, og elska den eine so,
at det måtte vera han eller ingin. Av alle dei Gutane
Dagmar kjende, var det ingin ho elska retteleg. Ho lika
deim rett godt alle; og kneip det, var ho rædd ho kunde
gifte seg mest med kven som helst av deim. So nær
som med Bjølsvik, for han forstod henne ikkje. Bjølsvik
hadde ho lagt for Hat.

Den ho trudde best var Laurits Kruse. Han var minst
Mannfolk av deim ho kjende; og ingin forstod henne so
godt som han. Og som han fylgde henne trufast og vyrdsamt
med desse ærlege Augo som bad, fekk ho ein Godhug
for han, so det vilde vera vondt å gjera den Guten
Sorg; men um ho elska han? Det kunde ho ikkje koma
til Lags med seg sjølv um.

Ho var ein uædel Natur. Ho elska alle og ingin.

Etter som Frida hadde sagt, skulde det vera so med
dei fleste. Me elskar vel den mest som gjer mest Kur,
hadde Frida sagt. Men Dagmar trudde ikkje stort på
Frida Westgård. Ho vilde heller tala med Helga um
Tingen; endå det kunde vera sùmt å segja på henne og.

Helga var so "gift" no. Ho var kolna i Trui og slokna
i Hugen og heldt seg mykje for lite stram i Viljen. Ho
tenkte berre på denne Mannen sin; ho vart Husdyr som
dei andre. Ho var so forsona. So fornøgd. Godsleg og
smilande, når ho skulde vera streng og harm. Kunde
ein tru på Helga lenger, som ho no var?

Men godt gift fekk ein segja ho var, på sin Måte.

SIDE: 317

Det var eit parlamentarisk Ægteskap, som Mark Oliv
sagde. I det store og heile var der Samarbeid millom
Statsmagtine. Han sette henne inn i sine Påfund, og
ho lærde han upp i "Emancipation", so han snart skulde
vera likso ihuga for Kvinnesaki som han var for Skjeljar
og Skyttarlag; berre han ikkje vilde hefte seg burt med
Serspursmål. Ho hadde han alt mistenkt for, at det han
lagde mest Lag på i Kvinnesaki var Tanken um divided
skirts.

Mest Mas hadde Statsmagtine med Budgette.

Han var Folke som betala, og skulde då au vera den
som rådde for Kassa. Men Regjeringi var ute med sine
Fortolkningskunstir og Overgrìp og hadde snart meir å
segja yvi Budgette enn han fann "principrett". Strid var
der helst um dei "tilfældige og uforudseede" Utgiftir; for
det var på den Kontoen, Administrasjonane "snaut".
Men Regjeringi visste Råd; knipte Folke meir enn rimeleg,
so spara ho på Toddy-Konjaken; og det kunde Folke
på ingin Måte like.

Og so var det ein Post, som Regjeringi gjerne vilde
knipe på; det var lùmmepengane hans; dei vart alltid
knappe. Stundom vart dei "ækvale Null". Då stakk ho
elles gjerne til han ei Krone av dei "tilfældige", av di
det var han som skulde "repræsentere udad".

Slik bauta dei seg fram frå Månad til Månad. Verst
var det når den store Obligasjonen kom,
"Bryllaupsobligasjonen".
Men med eit Grand Heimearbeid heldt Mark
Oliv Huse i Gang; og dei lìvde og klara seg. Ja Mark
Oliv lagde seg ut; dei gruve Aksline vart so gode og
breide som dei skulde vera bygde til å bera Jordkula.

Ein fager Mai-Morgon, då han stod ferdug og skulde
på Kantore -- det var berre Pipa, han såg etter -- ,
kom ho luskande og var so blid og rar, og lagde seg upp
til han og kviskra. Han slo Armane um henne som ein
Orangutang: "er det sant?!" "Ja, ja, ja;" ho lo; og ho
var so varm. Då kysste han henne med Bjørnefaktir;
"det," sa han, "det skal du ha Tillitsvotum for!" Og so
lo han; og so lo dei; og so kysste dei kvarandre ein
Gong til.

SIDE: 318

 Og Markus Olivarius Markussen marsera gjenom Byen
so diger og stolt som han åtte heile Greida. Og Tankane
hans flaug som Ørnar gjenom Framtidi: vart det
Gut, skulde han vera Vitskapsmann; vart det Gjente,
skulde ho innføre divided skirts. Og han svinga med
Staven og hyfste i Aksline og fyllte halve Gata med sin
breide Rygg; og um han hadde møtt eit Lokomotiv, so
hadde han knapt vori viss på, at det nettupp var han,
som skulde vike or Vegen.

Men nokre Dager etter baud han Laurits Arbeidsrome
sitt for tolv Kronur Månaden. Enn De sjølv då? spurde
Laurits. Fleire Folk, mindre Rom, svara Mark Oliv med
ein still Smil. "Å!" sa Laurits, han vart lite rar um
Augo; "gratulerer!" -- 

Millom deim som Dagmar råka hjå Helga var Fru
Bøckmann.

Ho kom her, når ho sturde som verst. "Av alle
Fruentimmer i Verden," sa ho, var Helga, "Satan lyne
mej," den einaste ho trudde.

So kunde ho sitja der heile, lange Ettermiddagen og
jamre yvi "den dumme Verden"; og Helga måtte helst
ikkje segja eit Ord; "for du er så lykkelig, du," sa
Fru Nina.

Av henne fekk Dagmar høyre Ting som ho lagde
Merke til.

På Teatre gjekk i den Tid m. a. eit Stykke av Bjørnson,
som Dagmar var glad i: "Leonarda".

Men Nina hata Leonarda. Ho resignerar, spotta ho.
Naturlegvis; me resignerar. Me hev so god Råd til det.
Og so kallar me det Moral. Når me ikkje hev Mod til
å gjera det me vil, kallar me det Moral; og græt, og
hev vår Løn i vårt gode Samvit. "Fy for Satan!"

Dagmar stirde forskræmd på den fine Frua; denne
lagde Merke til det og lo. "Det er så morsomt å banne,"
sa Fru Nina; "så føler man sej så dejli ukvinneli."
Dette svara Dagmar ikkje noko til; ho tok berre uppatt
Samtalen. "Men -- men," sa ho, "Ågot?"

"Hvilken Ågot," spurde Nina tankespreidd.

Ho som er trolova med den, Leonarda elskar?

SIDE: 319

 -- Åh ho. Kven bryr seg um Ågot? Ho elskar ikkje.
Ho elskar som me andre. Me kann drive det so vidt
som til å trulova oss, når me hev tenkt oss um i tri
År; men det stend aldri um Live. -- Fyrr etterpå kanskje,
lagde ho til og drog på Munnen.

Høyr ikkje på henne, Dagmar, sa Helga; Nina er
Pessimist.

Du? kom Nina att; vil du halde deg utanfor dette, du.
Du er ikkje som andre, du Helga; denne Bjørnen din fekk
du, av di du fridde sjølv; og so er du berga, du for din
Part. Kom ikkje og innbill deg, at du er som ei av oss!

Helga smilte, eit Grand brydd, såg det ut til; Dagmar
såg på henne med store Augo.

Nei, nei, heldt Nina fram; det må vera Mennane som
kjem og tek oss; og dei som tek oss, dei fær oss. Lat
ikkje Mennane få vita um dette, Frøken! men det er
sant; ved Gud, det er so sant so. Mistyd meg ikkje!
Me kann elske, me og; men hev De lagt Merke til -- ;
det er alltid "den andre" me elskar; og so gifter me oss
med den me ikkje bryr oss um, og græt litegrand for
"den andre", og so gjeng det yvi um ein Månad. Ja,
ja; ja, ja, sulla ho; Gud veit, kva me skal vera til for.

Dagmar gjekk heim i mange Tankar. -- 

 -- Syttande Mai var blåsande og kald. Det var korkje
Vår eller Vinter, og Himilen var korkje klår eller myrk;
alt var halvt og midt imillom; såg minst av alt festlegt
ut. Men der var Flag uppe på alle Stengar, og Kristianiafolke
gjekk med Trikolorbande på Bringa og lange, keide
Andlit og var ferduge til å halde Fest når som helst
Festen vilde koma.

Klokka 7 um Morgonen hadde Hornmusiken blesi Koralar
frå Kyrkjetòrne for Morgonfuglane. Klokka tolv kom
Smågutferdi. Dei småe jubla heile Vegen, for det hadde
dei Lov til; og dei Tusund Småflaggi i breid Rad ned
gjenom Karl Johan tok seg ut som eit friskt endelaust
Blomsterbelte. Men Høgreredaktører gjekk og rekna etter,
kor mange av Småflaggi det kunde vera som hadde "det
blågule".

Klokka 6 kom den store Festferdi. Eidsvollsplassen,

SIDE: 320

Karl Johan, Kyrkjegata var svarte av Folk, Vindaugo ljose
av Andlit og Damehalsar, Ferdi endelaus: tri og treti
Fanur, Studentane i Fyrienden med Ula, so Arbeidarane
med Bikuba, so Snikkarar, Smedar, Bakarar, Songarar,
Måtehaldsmennar, alle Slags Mennar, med Hamrar og
Hyvlar og Lyrur og rare mytologiske Figurar, som alle
undra seg yvi og ingin forstod.

Det var tri Hornblåsar-Kor med i Ferdi, og til Tonane
av "Ja vi elsker" kom Fanune vaggande ned gjenom Gata,
ei for ei, kavande i Blåstren yvi den yrjande Folkemengdi
som bundne flaksande Fuglar. Det høyrdest ikkje Rop
eller Song, og ikkje høg Tale; men ettersom kvart Merke
kom til Stortingsbygningen, vart det ropa Hurra; og det
gjorde dei trygt; for det stod på Programe.

Byen var roleg som ein Ladestad, og denne Festferdi
kunde likso godt ha vori ei Likferd. Men mange Slags
Tankar æste under Vårfrakkane; og det var ikkje mange
av dei stillfarande Folk som her gjekk og stod, som ikkje
vilde ha vori ferduge kva Tid og Time som helst til å
stige fram mot kven som helst og disputere seg til Blods
um det absolute Veto.

 -- Etter Festferdi gjekk Helga, Dagmar og Mark Oliv
og dreiv ei Stund; Laurits, som endeleg fann deim, slo
Lag. Han var ille farin i Dag; Presten hadde sendt han
på Lande; han skulde vera Huslærar. "Ja; men De hev
Tidi for Dykk," sagde Mark Oliv. "Ja kanskje det," svara
Laurits; han gjekk og glytte på Dagmar frå Sida og gret
mest. So råka dei Georg Jonathan saman med Fru
Bøckmann; strakst etter såg Laurits Julie Lindner saman
med ein Herre han ikkje kjende, ein staut Kar, med blåe
Augo og ljost Munnskjegg.

So kom Frigstad med tvo av "Trollkjeringane", dei
tvo Lagi slo seg ihop. Det store Spursmåle var, kvar
dei skulde gjera av seg. Dei vilde gjerne hava Moro i
Kveld, men kunde inginting finne på. "Ja jeg vil hjem,"
sagde Helga; ho såg bleik ut. Mark Oliv fylgde henne;
"min Kone er træt," sa han stilt. -- 

Sidan gjekk dei andre og dreiv og var leide. Skulde
dei gå på Folkefesten? -- Nei. I Arbeidarsamfunde? -- 

SIDE: 321

For fullt av Folk. På Teatre? -- For lite av "våre
Folk", -- so på ein Syttande.

I Kyrkjegata møtte dei Målarane Bjølsvik og Blytt,
uppklædde og fjonge, "udgåede på Spetakkel". "Kann
ikke Dere foreslå noget?" spurde Dagmar. Nei. Dei
vilde gå i Fallgruva og drikke Pjolter, dei for sin Part.
Og Bjølsvik såg på Trollkjeringane og Studentane og
var grettin.

Dei stod og glodde på Folk. "Nå, se der har vi Fru
Bøckmann," sagde Blytt.

Ho er altid ute, svara Bjølsvik; sjå kor ho gjeng og
friar til Mr. Jonathan.

"Henne liker jeg ikke!" kvesste den yngste av Trollkjeringane
i.

"Hun er vakker, vakker," sagde Blytt.

"Ja men hun er så ulykkeli for det selv."

"Å, ulykkeli -- ?"

"Har De ikke set, når hun kommer ind i et Selskap
f. Eks. -- : hun sænker Øinene og drar dem op igjen så
forsigti, og ser ut som hun bad for sej: ,undskyld, mine
Herrer, nu får De ta Dem i Agt; je kan da virkeli ikke
for, at je er så vakker!'"

"Ondskapsfull," lo Frigstad.

Det slutta med at dei gjekk inn på Kafé Royal og åt
til Kvelds. Der fekk dei eit Rom for seg sjølv, og so
kunde dei halde "privat syttende, som andre skikkelige
Folk", som Blytt sagde.

Bjølsvik fortalde nytt: Peter Tordenskjold, han Kryl-
Ryggen, var trulova. Og det med ei av dei likaste me
hadde: Eline Henning.

Og no gjekk vesle Peter og sprikte på Gata med Krylryggen
og Kjærasten so kaut som ein Lensmann; og ho
gjekk og såg upp til den vesle Herremannen sin, som
Gudhjelpemeg ikkje nådde henne lenger enn til ... "ja
Belte kan man vel si i Dameselskap?"

Trollkjeringane lo. Den yngste av deim, ei ven ei,
og eit Grand vøni, meinte på, at ho skulde kunna høyre
alt som Bjølsvik kunde finne på å nemne: "for så
fordomsfrie
er vi vel?" Bjølsvik meinte han kom til å drive

SIDE: 322

henne ut or Byen, dersom han vilde tala Ungkarsmål
for henne; "forsøk!" svara ho og sette upp Nosi. "Nei-nei-nei,"
bad den eldste; "det er nok ikke verdt." Den unge
raudna, mukka litegrand, men gav seg.

Dagmar forsvara Frøken Henning. Det som baud mest
imot for unge Damur var det vanlege, det ålmenne; ho
kunde godt forstå, at ei Dame som Eline valde som ho
gjorde; so slapp ho då ifrå Herrane frå Motejournalen.

Ja; og so hev Peter Pengar, Pengar, sagde Blytt ålvorsamt.

Bjølsvik vilde ikkje vera strid denne Gongen; han
knurra, men tagde; førde so Samrøda inn på noko anna.

Men då dei kom til Kaffien, var han og Dagmar i
full Strid.

Det gjekk stilt og rolegt i Fyrstningi, med valde Ord,
som berre hadde løynde Broddar. Men etterkvart vart
Ordi sterkare og Broddane tydelege; og det var ikkje
lenger Spursmål um å forstå kvarandre, men berre um
å få segja kvarandre kvasse Ting.

Her var han Meistar.

 -- "Overbevisninga"? Dei hadde ikkje set anna av
Verdi enn Karl-Johansgata; og so skulde dei ha "Overbevisning"!
Nei; når noko kom på Moten, so skulde
dei vera med; det var Overbevisningi, det. Og so skreik
den eine høgare enn den andre, til dess dei var galne alle
ihop. Og i Morgo var det ei ny Lekse. Ein Dag gjekk
dei og dingla med Krossen i Halsbande, Dagen etter med
Guillotinen; kunde dei vera interessante med Bøneboki
so gjekk dei med Bønebok; og trudde dei dei vart interessante
med å banne, so banna dei so det lyste um deim.
Her ei Tid skulde Kvinna vera bljug, Liljekonval og alt
slikt; då var dei so bljuge, at -- Bjølsvik gjorde Fagtine
 -- dei vilde gøyme seg i Veggen; so kom det ein
Mann og skreiv ei Bok og sa: Kvinna skal Fanden hente
meg vera sjølvstendig! Jøss! då kom dei farande alle
ihop og var so sjølvstendige, at dei røykte Sigarett. Alle
ihop. Som på Kommando.

 -- Sanne? Kvinna, som aldri hadde vori anna enn
Lygn og List? Men so hadde ho og gjengi i Skule. Frå
den fyrste Kvinna fridde etter den fyrste Mann ...

SIDE: 323

 -- Ikkje det? Var det ikkje alltid Kvinna som fridde?
Gjekk fyri og lokka; og so kom Mannen etter, som Bukken,
når han vil ha Salt; men gå fyri og lokke, so
Mannen trudde det var han, som gjekk fyri og lokka, det
var Kunsten; men den kunde dei frå dei låg i Vogga!

 -- Kva slags Damur han hadde havt Lag med? -- Gakk
til dei finaste! Og Bjølsvik sprang upp so Stolen valt;
fór inn i Avisrome; skræmde Live av eit Par gamle
Pjolterdrikkarar som sat der og dubba; kom so inn att
med eit Blad -- :

"Et elegant sort Vårtoilette udføres i Faille," las han.
"Nei men det er for gamalt!" ropa heile Lage. "Faille
og sort Grenadine," skreik Bjølsvik so det dundra i Veggine;
"Dere skal ha det, um Dere blei gal!" -- "med
Fløilsstriber eller gjennembrudte Border; det halv-lange
Skjørt er av Faille, Overkjolen af Grenadine, kantet med
en Fryndse af Chenille eller ... Jais; Livet, høit i
Nakken og over Skuldrene, er lukket i Halsen -- det
var rart!" -- men stærkt udskåret, ovalt eller firkantet,
over Brystet -- nåh! -- Om Dagen lukkes det udskårne
Stykke af en smuk, firkantet Guimpe i Hvidt og
Kniplinger eller i fin Surah ... Han slengde Bladet i
Bordet so det small; "slikt er det Dere tænker på! Slikt
går Dere og funderer på allesammen! Hver en av Dere!
Må jeg spørre, hvad Dere gjør det for?"

 -- Rett! Skulde dei ha Rett til nokon Ting, desse som
ikkje kunde anna enn gå på Karl-Johan og vera Prøvejomfruir;
fundera frå Morgon til Kveld på å "ta sej
ud"; bruka heile Dagen til å hengje på seg alle dei
Greidur og Frynsur og Stopningar og Sløyfur framme og
bak og Brystnålir og Band og Babels Tårn på Hovude,
og Køar på ein annan Stad, og alle desse utrulege og
forunderlege "Klædebønder", som gjorde deim til Damur
um dei hadde Figur som Eldtengar! Og det var Live for
deim det! Det vart dei aldri trøytte av! Som Katten
låg og slikka seg i Soli den lange Dag, so stod dei og
strauk seg og slikka seg for Spegilen; og um dei ikkje
hadde anna å lìva av enn Sild og Potet, so gjekk dei
på Gata so fjonge og fine at enn ikkje Salomonski i all

SIDE: 324

si Herleghed -- nåh! Alt som dei trudde kunde lokke;
alt som kunde gjera dei mnamnam søte og mnamnam
yndige -- -- 

Då smelte heile Laget i å læ; og Blytt meinte at jagu
vilde me ha dei søte og yndige likevel; yndige!

"Åssen vil Di ha os da?" skreik den unge Trollkjeringi.

"Jeg vil ha Kvinnemennesker som bestiller noenting!"

"Som koker min Grød og baker mitt Brød," hermde
Dagmar.

"Som forstår sig på an't enn å gå og vera interessante,"
knurra Bjølsvik.

"Nå går vi," sa eit kaldt, stutt Mål; det var Laurits.

Det kom so avgjort, at dei reiste seg alle, og gjorde
seg ferduge og gjekk. Det bar til Arbeidarsamfunde.

Dagmar tok Laurits under Armen. Ho vilde heim; han
fylgde. Utanfor Porten stod ho og rasa ein halv Time yvi
Bjølsvik. Han var eit Mannfolk; det einaste gode ved han
var at han sagde beint ut det andre heller freista å dylja
no for Tidi.

Laurits sa ha og ja og var reint som burte. Men då
dei fekk kvarandre i Hendane til Godnatt, so kunde han
ikkje sleppe den Handi; og ho heldt fast ho med; då
sansa han seg ikkje lenger. Blode svimra susande upp
til Hovude; ei veldig Bylgje fyllte Bringa, tok Pusten; han
kviskra det einaste Orde han kunde finne: Dagmar; til
Svar fekk han ein Kyss, en sterk, viljefyllt Kyss.

Han tumla heim utan Sans og Samling. Ein Tanke hadde
han: det vart mange År fram, fyrr han kunde gifte seg.
Men dei var unge; dei hadde Tidi for seg; Tidi for seg;
no berre arbeide; arbeide ...

Ho gjekk upp-å Rome sitt, uroleg, underleg kald; ho
hadde Hjartebanking; Hendane dirra. "Men det skal
være den rette;" sagde ho; og so trøysta ho seg med,
at kannhende vart ho ikkje den sist gifte likevel av
"Trekløveret".

SIDE: 325

XI.

Det var folksamt den Kvelden i Restaurationen i
Studentersamfunde.

Alle dei faste sat der; og på den 17de drakk dei med
godt Samvit. Attåt var det all den Mengdi som kom
serskilt "i Anledning Dagen": unge Studentar, som etter
Skikk og Vedtekt skulde drikke seg fulle for Fridomen;
eldre Studentar som vilde friske på gamle Minne; Ægtemennar
som denne eine Dagen um Åre hadde Lov å
vera ute til Klokka tolv. Dei myrke, innrøykte Romi tok
til å sjå livlege ut; Glas klingra og Sigarar og Snaddur
brann; det var greidt å sjå at Folk hadde sett seg til
her for Ålvor.

Ein jamn, døyvd Surr av Samtale og Lått tok til å
fylle Romi. Og gjenom Tobaksrøyken som tetna og tetna
kunde ein sjå, at det glødde upp til Ordstrid her og der;
Hendar tok til å hogge i Lufti, og Skallar tok til å
raudne. Ender og då høyrde ein høge Rop eller sterke
Låttar skjote seg upp or det store Grunnskravle, som
Geysersprutar or eit kokande Dy.

Det var Vetostriden som var uppe ved dei fleste Bordi;
det snødde med Jus og hagla med Grunnlovsparagrafar.
Det absolute Veto vart sannprova og tynt, og dei førande
politiske Mennar hudflengde og lovsungne; Huse Bernadotte
vart avsett ein Gong i Minutten, og Radikalaren
Johan Sverdrup likso ofte send til Helvite eller skotin.

Det kom Folk alt i eitt; akademiske Borgarar og Kunstnarar.
Myrk og uglad steig Bjølsvik inn; han såg ut
som han ikkje venta seg stor Moro her heller. Ved Sofaborde
i det ytre Rome fann han seg Sess; der sette han
seg til å sture yvi ein Pjolter og eit Numer av "Fliegende".
Skravle gjekk rundt han i høge Sjøar; Folk hadde mykje
usnakka i Kveld. Han høyrde på det stund-imillom med
halve Øyro.

Midt framfor han i Sofaen sat Privatlæraren Hummelvik
og greidde ut for ein eldre Herre, at Høgrepartie var ein
Drake som låg og valt ut-yvi Lande og låg det ned
Den eldre Herren svara, at Vinstrepartie var ein Saueflokk;

SIDE: 326

stakk ein ut ein Pinde og fekk Storbukken til å hoppe yvi
den Pinden, so kunde ein gjerne taka Pinden burt att;
alle dei andre hoppa etter like godt; og dei små Gimbrane,
dei som berre var eit År gamle, dei hoppa no so uendeleg
høgt! Men for Enden av Borde, uppe mot Disken, sat
tri unge Medisinarar og tala um Syfilis.

Det var ein Knutson eller Knutzon, som i desse Dagar
var komin på Gaustad; og det var vel den Sjukdomen
som hadde gjort det. Det kunde vera Dill; Fyren hadde
i seinare Tidir drukki meir enn nokon trudde; han hadde
vori Skåpdrikkar. Men verst hadde han vori i Kvinfolkvegen.
Og det var ein avgjord Ting, at han hadde vori
sjuk den andre Gongen han var i Hamborg.

No låg han der uppe og var Idiot. Den meste Tidi
sat han i ein Stol og stirde ut i Lufti med sanselause
Augo og sa "Graut"; "Graut, Graut." Men stundom var
han livleg og full av Idear. Ein Fljugemaskin var han
ferdug med; no arbeidde han på ein "Ski-Velosiped"; og
det skulde gå godt alt, meinte han, dersom berre ikkje
Tidine vart for strenge. Men me kunde vente oss noko
av kvart i so Måte, trudde Fyren; for det hadde høvt
seg so ille at Vårherre var gjengin fallit. "Jeg så ham
selv i Natt," hadde Galningen fortalt; "både ham og
Sankt Peder; di kjørte inn i Helvete so Eldmørja stod
um Karjolhjulene."

Bjølsvik var like sæl um Knutzon; og han var like sæl
um Høgre og Vinstre. Han sat og gløymde Pjolteren og
stirde på "Fliegende" og var utanfor alt. Det var det
usæle, at han hadde set att Dagmar Dyring. Nettupp
som det verste hadde vori yvistridt, nettupp som det hadde
vori Von um at han kunde få gløyme, nettupp no var
ho komi i Vegen for han; og no braut alt upp att. Braut
upp att med øgjelegt Velde. Han hadde kjent det med
ein Gong; det kunde ikkje nytte å stride imot. Han
skulde ikkje bry seg um nokon Ting lenger, ikkje um
Trollkjeringar og ikkje um Studentar, og ikkje um si eigi
Armod dessmeir; der fanst ikkje det i Verdi som skulde
skræme han; alt kunde den som elska. Men no var ho
komi so langt ifrå han, at Vårherre måtte vita kvar

SIDE: 327

han skulde finne henne att. Han hadde skræmt henne.
Sanningi var vel elles, at ho aldri hadde havt Tanke for
han. Hadde ho det havt, so vilde ho ha set, at han heldt
av henne.

Millom deim som kom var Målaren Otto Nielsen; han
sette seg burt-til Bjølsvik og helsa han frå Constance.
Han og ein annan Målar hadde vori ute og set til henne
i Dag, fortalde han; ho låg og "galoppera" og skulde
døy i Natt eller so.

Men det var det beste som kunde hende henne, meinte
Nielsen; han sat og laga ein Whiskytoddy. So slapp ho
å koma i Vik'a. Det hadde vori vondt å sjå henne
att no. Ho var so avfalli. Berre Skinn og Bein og eit
Par skræmeleg store Augo. Kroppen kom burt i dei Fillune
ho låg i. Mæle hadde ho ikkje; ho kunde berre
kviskre; i Munnvikine var Skum. Men rædd var ho ikkje;
ho hadde vel ikkje Kraft til det. Ho berre jamra seg
for, at det var vondt å skiljast frå gamle Venir; dei
fleste hadde elles gløymt henne no. Ja og so var det
Systeri, Ottilie. Den vakre fjortanårs Ungen måtte alt
gå på Gata etter Herrar, so det vart Mat til Huse.
Det turvtest so mykje no. Constance trøysta seg med,
at det var mange som laut taka til med slikt Liv i endå
yngre Alder. Presten hadde vori hjå henne; men han
hadde ikkje vori fornøgd. Ho var ikkje angerfull nok,
hadde han sagt. "Liksom det var så lett å angre på
det, som har vært den eneste Moroa i Verden," sa Constance.
Ho slo seg til Ro med, at ho hadde vori snild
mot Gutane sine, og at ho aldri hadde havt med andre
enn Målarar å gjera. Mot deim hadde ho vori trufast.
Ja ho hadde det. I andre Måtar hadde ho gjort det ho
kunde; han Gamlingen som låg burti Benken, han vilde
segja det same um han kunde tala. Dei tvo Målarane
hadde gjevi henne dei Skillingane dei hadde på seg,
seks Kronur og nokre og femti Øre i alt; Otto Nielsen
hadde jamvel freista so smått å tala Gudsord. Vårherre
vilde visst vera rimeleg mot henne, sa han; "du har
sliti vondt nok i dine Daer, Constance." "Å ja," svara
ho; "men jeg har da havt mye godt osså." Her bråstana

SIDE: 328

Otto Nielsen; han drakk, glyrde med Augo og drog
seg nervøst i Skjegge.

Bjølsvik sat og tagde. Han brydde seg so lite um
Constance. Dei kunde lìva og døy for honom kven som
vilde. Der var berre ein Ting som vedkom honom; berre
ein einaste Ting. Men han kjende på seg, at han måtte
segja noko; og so sagde han:

"Ja; vi er noen Svin. Vi er Svin. Men hva Satan
ska vi gjøre?"

Otto Nielsen meinte me fekk gjera som dei gjorde i
Bergen når det regnde. So lengi her var Kvinfolk som
selde seg, so måtte me vera galne um me ikkje kaupte.
"Og så er det så forbanna bra med det, at her er å
få til alle Priser," lagde han til, "så vi Fattigfolk også
blir hjulpne."

Bjølsvik knurra og drakk.

Ja -- ja, sagde Otto Nielsen; men det er kanskje ikkje
so vondt som det ser ut til for Kvinfolki heller. Her for
eit Par År sidan var det tolv Koristinnur på Tivoli Teater;
og dei hadde Barn kvar ei av deim; men det Barne,
sagde dei alle, var den einaste Gleda dei hadde i Verdi.
Dei var so glade i dei Ungane sine, at det var meiningslaust.

Otto Nielsen sat og såg seg um ei Stund; so sagde
han: han drikk svært, Hummelvik i Kveld.

Han drikk som ei Merr, svara Bjølsvik; det er vel
Kjeringi som er leid med han att.

Ja kvi gifter Folk seg, sagde Nielsen.

Bjølsvik var i Lag til å harske seg; han lagde i Veg
med svære Ord um alle desse "Kvinder", som lét seg
forsyrgje av Mannen sin, men gjekk og pinte Live av
han samstundes. Men Gubbevars; dei var moralske, og
dei var ædle, og dei var alt godt; men me -- 

Me var berre Toskar, meinte Nielsen.

Ja, me var Toskar. Me kunde ikkje halde oss ifrå
deim kor galne dei var. Det var det same; skulde her
vera Hyggje, so måtte me hava deim med oss. Utan
deim nytta ingin Ting. Var det Moro kanskje å sitja
på Bule og drikke Pjolter? Det kunde vera um Lag

SIDE: 329

som å gå i Helvite og reide Leir. "Bare kjedeli."
Når ein var sekstan År kunde ein trivast i Ungkarslag;
men når ein vart tjuge, lengta ein etter Kvende; og
sistpå lengta me slik, at kunde me ikkje få Damur med
oss, so tok me Tævur. Jagu gjorde me det, ja.

Hm; dei var ikkje dei verste, svara Nielsen. Dei
kunde me då snakke med; og snakke med deim um kva
som helst; og dei gjekk med på kva som helst. Men
ei Dame, ho var ikkje med på nokon Ting; ho sat berre
og var pen ho; og tala um Ting som ingin brydde seg
um. Otto Nielsen hermde: "nei, hvor her er deili! nei,
hvor her er nydeli! nei men se på den gamle Kjerringen;
er hun ikke søt?"

Ja, ja, Fanden, banna Bjølsvik; det var keidt og leidt
alt. Det eine var vondt og det andre verre; han treiv
Glase og drakk; "Gud ske Lov, så længe vi har Brændevin!"

Inn kom Georg Jonathan; han såg trøytt ut og ropa
høgt på Pjolter. "Åfornoe?" sa Otto Nielsen, "Di her?"
Ja, svara Georg; "nu vil je gifte mej og slå mej til
Menigheden."

Han sette seg til Borde; fekk Pjolteren; slog i Tridjeparten
Konjak og drakk med ein Gong halve Glase. "Det
ta'r på å fatte en sådan Beslutning," sagde han. "Har
Di fattet den Beslutningen akkurat nu?" spurde Otto Nielsen.
"For fem Minutter siden", svara Georg. Han kveikte
ein Sigar.

 -- Både det ytre og det indre Rome var stappfulle
med Folk; og der var eit Skravl utan Ende. Yvi det
heile låg Tobaksrøyken grå og døyvande som Ull; gjenom
den stræva Gasljosi og lyste det beste dei vann,
liksom Lyktir i Skodde.

Medisinarane dreiv på med sitt; fortalde um den og
den som hadde havt Sjukdomen; rekna ut kor mange
Tilfelle det var for Månaden her i Byen; gissa på, kor
mange det kunde vera av desse Karane her i Kveld,
som hadde vori ille ute. Og dei unge Herrane sat og
såg morske og likesæle ut, og brùka brutale Ord og ein
kald Tone; for det høyrde med til Fage. Ein av deim

SIDE: 330

fortalde um gamle "Jokum"; han hadde vori halv Idiot i
sine siste År; "men tilslutt fik han en lys Ide: fandt sej
et Rep og hengte sej opp på Sovekammervæggen som
en gammel Slobrokk". Dei andre nikka; "resolutt Fyr,"
sagde dei.

Gabriel Gram kom drivande frå eit av Små-Romi;
gjekk og såg seg ikring, liksom han leitte etter einkvan;
rusla sistpå burt til Hummelvik. "Du Hummelvik?"
sagde han; "no kan du jagu låne meg fem Kroner."

Hummelvik stirde med halvdrukne Augo: "Kroner? -- 
fører ikke Kroner. Fører ikke Kroner. Toskehue."

Men Gram visste at Hummelvik hadde havt Pengar
for eit Par Dagar siden; kor hadde han gjort av deim?

Hummelvik stirde endå ei Stund; Tankane gjekk ikkje
fort i Hovude hans denne Kvelden. So tok han til å
fikte med Hendane og deklamere i Homer-Stil:

"Visselig vil jeg nu i høi Grad sige dig dette, efterdi
du mig derom fritter og spørger. Thi den guddommelige
Skrædder Olsèn, end hvilken end ikke nogen af Guderne
er mere fiks til at skjære og sy et Par Bukser -- "

Gram riste på Hovude; so såg han Georg Jonathan
og gjekk burt til honom; spurde um han måtte få Lov
til å præsentere seg. Jonathan reiste seg; dei namngav
seg for kvarandre, svært høflegt. Det var i Grunnen
rart; dei hadde kjent kvarandre i fleire År, men aldri
fyrr råka saman.

"Jeg kjender Dem egentli nokså godt," sagde Gram
til Georg, "bl. a. gjennem Deres Elskerinde." Georg
stirde kaldt: "hende kjender Di ikke," sagde han. Nei,
svara Gram; men han kjende ei Gjente som kjende
henne. Det var Elise, Mætresse til Grosserar Bøckmann
no for Tidi. "Hun kjender Deres -- æ, Deres Veninde
svært godt, hun," sagde Gram; "og omgåes hende meget
om Dagen." Georg stod og drog seg i sine Whiskers:
"det er nok på høi Tid."

Gram spurde kva som var på høg Tid; Georg svara
at han skulde gifte seg. Ja då var det på høg Tid,
meinte Gram; heile Byen vilde snart ha Greide på, at
han var smågift med Julie Lindner. "Men Di er en

SIDE: 331

heldi Gris," lagde han til, "som altså har funnet en
Dame som er så intelligent, at Di tør gifte Dem med
henne."

Gram stakk Hendane i Lúmma og fortalde, at so heppin
hadde ikkje han vori. Han hadde leitt lengi, han,
og det både med Ljos og Lykt, kunde han segja; for
gifte seg vilde han, han som alle Ungkarar. Ein skulde
vera i Orden med dei Ting; ein skulde vera comme il
faut; der var "formeli noe uanstændi" ved gamle Ungkarar.
Men det var ikkje greidt. Ein måtte sjå seg
fyri; ein laut hugse at det skulde vara heile Live. Gud
måtte vita kvar alle Folk fekk Mod ifrå -- nå-ja.
Her ein Gong i Vinter hadde Gram innbilt seg, at Eline
Henning måtte vera den rette. Eline Henning, Dotter
av Målaren; ja De kjenner henne. Ho var just komi
heim frå Utlande; og med henne kunde ein tala um
mange Ting. Men so hadde Gram skræmt henne. Han
hadde komi upp i Kunstforeningen ein Dag, litt full.
Der råka han henne, og gav seg til å forklåre Kunst
for henne med godt Mod. Men frå den Dagen var ho
rædd han. Meir tolde ho ikkje. Ja og so hadde nok
Gram tala noko fritt; nemnt Ting som ho ikkje lika; "di
er så vanskelige på det, selv di beste Damer." Hja!
sukka Gram. No var ho forlova med Peter Tordenskjold;
quod felix et cetera; og det gjekk visst godt; dei høvde
ihop dei tvo; dei var likso kjønslause den eine som den andre.

"Hvad behager?" sagde Georg.

"Å jo så Gu," svara Gram; dei fleste er likso kalde
som dei ser ut til. Strakst etter heldt han fram: so
øydelagde er då ikkje me Mannfolk; me hev då Natur
enno, me.

Då lo Georg. Og han sette til og svor, at Natur
hadde ho då visst, den han skulde ha; han visste det;
"for jej gifter mej, Satan lyne mej, med min Elskerinde!"

Gram sette Augo og spurde um Georg var sentimental.
Slikt skulde ein ikkje gjera. Det vart Skandale. Ein
skulde vera korrekt. Comme il faut skulde ein vera.
Ikkje noko slikt sentimentalt Tøv; både Georg og ho
kom til å trega det.

SIDE: 332

Han tale lengi og ihùga; Georg svara, at Tingen var
avgjord. Kva skulde ein gjera? Han elska henne; han
kunde ikkje sleppe henne; men ho klara det ikkje lenger
på den andre Måten; ho måtte og vilde ha Prestebrev;
fekk ho det ikkje av honom tok ho det av ein annan,
ein som ho ikkje brydde seg um. Han kunde ikkje
segja stort um det. Kvinna var ikkje Menneskje; ho var
Samfund. Flokk; Samvit; Motejournal. Var ho ikkje
klædd etter Motejournalen so kjende ho seg simpel;
og elska ho utan Politibrev, so kjende ho seg urein,
og vart urein. Mot denne ålmenne Meining kunde ho
ikkje klara seg. Ho måtte ha Korsett. Korsett på
Sjæli som på Kroppen.

Gram riste på Hovude. Men heile Live, sagde han,
heile Live! Tenk på det!

Det er ikkje heile Live, svara Georg; det er ikkje
sant, det. Ein kan ikkje binde seg, um ein vilde; Kjærleiken
er fri og vert aldri anna enn fri. Samfunde krev,
at ein Mann skal skrive inn ei av deim han lìver med,
og lyse ut, at dei Borni han fær med henne skal vera
hans lovlege Ervingar; meir er det ikkje. Sjølvsagt hev
Prestane blanda seg inn; Kyrkja skal hava si Avgift av
Brursengi som av Lik-kista; men Tingen vert den same for
det; og kann ein ikkje få det beste, tek ein det næst-beste.

Gram stod og stirde; ein kunde sjå at han ikkje forstod.
Nei, sagde han tilslutt; ein Lovnad er ein Lovnad
og ein Eid er ein Eid; ein skal ikkje lova når ein ikkje
vil halde. Georg drog på Aksli; Gram riste på Hovude
og gjekk; han hadde sitt Lag inn-i Piano-Rome,
sagde han. -- 

Georg sette seg og drakk Pjolter. Han var so turr i
Halsen i Kveld, og so nervøs og rar; han hadde Húg til
å "melde seg ut or det menneskjelege Samfund og drikke
seg full"; det kunde vera Moro å råke i Slagsmål og
koma på Stasjon.

Dei tri unge Medisinarane reiste seg og gjekk. "Ska
vi på Glæden?" sagde dei. -- 

 -- Det var ein som tok Georg på Aksli med eit
lindt Tak; Georg snudde seg; det var Laurits.

SIDE: 333

Vesle Laurits såg ut som det hadde hendt noko. "Det
var morsomt, at jeg skulde finde dej her," sagde han;
"je må få tala med dej."

Nå? sagde Georg og reiste seg. Og Laurits gav seg
med ein Gong til å fortelja um det store som i Dag
hadde hendt han. Han hadde ikkje kunna sitja heime,
sagde han; han var so glad; det var so utrulegt; han
måtte ut og fortelja det; ja han måtte fortelja det berre
for å kunne tru det sjølv.

Han fortalde so Georg knapt kunde fylgje med; Ordi
strøymde, strøymde, snåva yvi kvarandre; alt måtte
fram, frå fyrst til sist; det var i Grunnen ein Roman;
det og det hadde ho sagt, og so og so hadde ho set ut,
den Gongen og den Gongen, og sistpå i Dag, då dette
store Under hadde hendt, som Laurits knapt torde tru
på. Men alt måtte gå løynt for det fyrste.

Georg Jonathan vilde ikkje døyve Gleda for Guten;
han høyrde på med Tòlmod og gratulera; sistpå fekk
han ei Kjenning av, at det visst var noko meir, Guten
hadde å segja, noko som han vreid seg for; han tøygde
dette um Festemåle so urimeleg langt. Med ein Gong
slo Laurits inn i ein ny Tone og sagde: "åssen lever
du forresten?"

Georg svara at han livde godt, og at han skulde gifte
seg snart; med Julie Lindner. Laurits gratulera av Hjartans
Grunn. Men -- . Han snudde seg halvt burt. Og
so kom han att med same Spursmåle: "ja; men åssen
har du det forresten?"

Georg hadde det berre bra for Resten.

Då fann Laurits Utveg. "Ja nu," sagde han, "når du
gifter dej, blir du vel fri for dine Sorger, Tjenestepigesorger
og -- ; åssen synes du forresten om den Tjenestepigen,
jeg skaffet dej?"

"Hun er gal," svara Georg; han såg på Laurits med
uvisse Augo. "Hver Gang jeg kommer hjem, venter jeg
at hun skal ha hengt sej. Hun har nok været Teologen
nærmere enn du tror."

Laurits hadde snutt seg heilt burt; han såg ein Kjenning
der inne, sagde han, og var burte som ein Skugge.

SIDE: 334

Georg stod og såg etter han eit Grand. So riste han
på Hovude og sette seg. Var det noko i Vegen med
Guten?

Der sat Bjølsvik med tomt Glas og tala um Kunsten,
som "hadde det so magert som ei Loppe på ei Grind";
Juristane brydde seg ikkje om Kunsten; Bøndane brydde
seg ikkje um Kunsten; Grosserarane gav Kunsten Fanden;
og Bladi -- ; dersom Skreddar Hansen heldt Foredrag
på Rasmussalen um det absolute Veto, so hadde
Bladi tri Spaltur um det, og dersom ei Kjering braut av
seg ein Fot, eller ein Unge vart hala uskadd upp or
Akerselvi, eller dei fann ei stor Potet på Ringerike, eller
dersom ein Hane varp eit Egg -- ha, ha, ha, ha! det
vart Lått av dette. Nei; vilde ein tena Pengar i dette
Lande, heldt Bjølsvik fram, so skulde ein halde Grise-Sirkus,
og Loppe-Sirkus, eller vise fram Lus på ein Tjørekost;
 -- meir Lått.

Ein Vinstremann forsvara Storthinge; det hadde ofra so
mykje på Kunsten som ein kunde vente; serleg nemnde
han Diktarlønine. Ja, Diktarlønir; det var noko anna,
sagde Bjølsvik; dessutan, Diktarar -- ; nå! han forstod
ikkje kvifor dei skulde vera so gjæve. Kva kunde dei?
Dei gav seg ut for å skildre Live; men det kunde dei
minst. Dersom ein Diktar vilde skrive upp berre det,
som var sagt her i Kveld -- ja, det hadde vori tala mykje
Ungkarsmål her i Kveld -- , so kom han på Tukthuse.
Nei; Diktarane, dei kunde skrive "Schøne Minka" og slikt
noko; det kunde dei; men skildre Live -- ; ikkje Tiendeparten
av det som gjekk for seg kunde dei nemne. Skildre
Live, når dei ikkje kunde brùka eit Ord som -- ;
Bjølsvik nemnde Orde.

Skòdespelar Hornemann gjekk og svinsa att og fram i
Romi og sulla på ei Vise; det var ei svensk ei, som
han elles ikkje kunde:

"Uti mina unga dagar
var jag alt en vacker kar,
og ved at lystre dygdens lagar
fick jag se, hur godt det var.
 Trala lala, lala, lala -- "

SIDE: 335

So kom han og slo Georg på Aksli: "Godaften,
Ettermann!" sagde han. "I Dag mej, i Måren dei"; og
han rusla i Veg att.

"Trala lala, lala, lala,
trala lala, lala, lala,
 som Gud vil,
 jag står still;
 som Gud vil,
 jag står still."

Men han kom att. "Vogt Dem!" kvæste han; "hun
er en Hulder! Deilig at se til; å, deilig; men hul!
Ikke Blod, ser Di! Ikke en Dråpe Blod.

Trala lala, lala, lala,
trala lala, lala, lala -- "

"Aldeles spillende gal," murra Georg. Bjølsvik hadde
lagt Merke til dette siste; han sagde: "Nina Bøckmann
har nok vært vond med Hornemann." Å, var det henne,
han snakka um? spurde Otto Nielsen. "Forresten holder
hun sig forbanna bra, den Fru Bøckmann." "Hun blir
bare vakrere," sa Georg tankespreidd; han tromma med
Fingrane på Borde.

No var nok Hummelvik full. Han skreik yvi Borde
til Georg Jonathan: "Er ikke Di Filosoff? Er ikke Di
Filosoff? Om Forladels, er ikke Di Filosoff?" "Nei Gud
bevare mej," ropa Georg. Hummelvik heldt på: "Omf´ladels,
Omf'ladels; men er ikke Di Filosoff?"

Då Georg ikkje svara, slutta han; so sette han seg
til med Hovude i Hendane og småsnakka; tok sistpå
til å syngje. Han hadde ein litin mjuk, slørd Tenor;
og Visa hans skar seg i spede Tonar gjenom Rome som
ein Syrjesong.

 "Å Olav frå Brurebråt
 fram for si Gjente skrid:
 å hu deg og hei på ein Laurdagskveld!
 no reider du Kvila di.
Hei! Bryllaup til Mikjålsmess.

 Til svara Turid,
 ho vart so heit i Kinn:
 Kvila er reidd, men aldri for deg!

SIDE: 336

 no ventar eg Guten min.
Hei! Bryllaup til Mikjålsmess.

 Å Olav frå Brurebråt,
 han var no like sæl.
 Gjekk etter Rein på høgaste Fjell,
 der slo han seg ihel.
Hei! Bryllaup til Mikjålsmess.

"Ja, ja", sagde han, "Gud hjælpe oss alle som syge og
sorrigfulde er, hvad enten vi ere fjern eller nær. Du?
Du?" han vende seg til den, som sat ved Sida av han;
"Du? vét du hva?" og so gav han seg til å tala um
Kona si. Ho var so, og ho var so; og dei sagde so
tidt til han: du Hummelvik, du skal skilja deg med Martine
Men det vilde han ikkje. Nei. Det vilde han
ikkje. Aldri i Verdi. "Hør her, hør her, vét Di hvad?
Vét Di hvad? Aldri i Verden. Hør; vét Di hvad? Vét Di hvad?"
Han lagde Armen um Halsen på den han tala til og
kviskra; lagde seg so attende i Sofahyrne og vilde sova;
eit Par av dei eldre måtte i Veg og hjelpe Mannen heim.

Gabriel Gram viste seg; han var noko fløven å sjå
til; eit Grand ustød, og heller bleik. Han tok Georg i
Armen og bad han fylgje med inn i Piano-rome. Georg
fylgde. På Vegen sagde Gram heile Tidi: "Di; oprigtig
talt, Di skal ikke gifte Dem med Deres Elskerinde."

Det vesle Pianorome var fullt av Folk og Tobaksrøyk.
I Sofaen sat ein eldre Herre med bleikt Åsyn og svarte
Lokkar og tala, endå ingin høyrde på'n; dei kundekonversere
dei gamle, sa han; dei hadde Konversasjon; me
kunde berre disputere og halde Foredrag. Den gamle
dansk-tyske Kulturen døydde ut; dei Folk me no hadde,
var Uppkomingar, Grosserarar, "Halvfinhet med Prætangsjoner".
So var då og Intelligensen servil; alt halvfint
var servilt. Dei gamle kunde bøygje Rygg dei, men var
like stive i Karakteren; slo Hs. Maj. Kongen Hatten av
Statsråden sin, so måtte so pinedød Hs. Maj. sjølv bøygje
seg ned og taka Hatten upp att; men no låg dei
fine på Kne og bad Hs. Maj. "nådigst" binde Hendar
og Føter på oss med eit absolut Veto. "Bravo!" sagde
det rundt Borde; dei hadde vel høyrt dette siste.

SIDE: 337

Lage hadde skilt seg sund i Småhopar; Folk gjekk og
kom; yvi det heile låg Tobaksrøyken som eit tett Draumslør.
Ved Pianoe sat ein høg, ven Gut og spéla; for den
nedre Bordenden sat tvo unge Fyrar og gjorde Kattemusik:
"mjau! mjau!" men inn-imillom sagde den eine av deim
med halv-dansk Ut-tale: "vil du prøve Kærligheden." Ein
og annan reiste seg og heldt Tale; det vart sagt Bravo
kvar Gong dei gjorde ein Stans. Ein ung Gut tala for
Kvinna; Skål for at Kvinna måtte forstå oss! Georg
Jonathan sagde med eit høgt, skarpt Mål som vart høyrt:
ho vilde lære å forstå oss, dersom ho var her! "Nei!
nei!" vart det ropa; her vilde dei ikkje hava henne.

Han ved Pianoe -- Nils Bugge vart han kalla -- spéla
og song.

"Eg veit ei lita Gjente ja, eg kjenner 'a so vel,
eg veit ei lita Gjente nord i Skogen";

men han fekk ikkje synge ut. Eit gnelt Mål ropa: "lat
oss nå få noe lidderli! Og strakst kom fleire; "ja! ja!
noe lidderli!"

Nils Bugge gjekk frå Pianoe. Det var ein som sagde
til han: "Herregud, kann Di ikke synge den som Di
lærte på Eksermoen ifjor; jeg har hørt Di har sunget den
før." Men Nils Bugge forsikra at han song ikkje den
Visa lenger. "Jeg sang den noen Ganger," Sagde han;
"men hver Gang var det som der var overgået mej en
Skam."

Av dette vart det Ordskifte, so at ein som freista med
"noe lidderli" laut slutte. Nils Bugge vart heilt upp
vond: "man kann holde sej ren!" skreik han. Gabriel
Gram, som no sat ved Borde og drakk Champagne, snudde
seg og spurde um Herr Bugge kjende nokon normal ung
Mann som han trudde var rein. "Jeg er ren!" svara Nils
Bugge og rette seg upp; han såg på Gram med stolte
Augo. "Ja men er Di normal?" spurde denne dauvt;
han drakk meir Champagne. Bugge visste ikkje kva Herr
Gram meinte med normal; men det visste han, at han upp
gjenom Åri hadde ført ein Strid med seg sjølv so hard, at
han hadde lòti brùka all si Magt; og endå hadde det ikkje

SIDE: 338

vori meir enn han klara det. Mang ei Natt hadde han ikkje
tort leggje seg, men hadde drivi att og fram på Golve som
galin; han hadde havt det so vondt at han kunde ikkje
fortelja det; men han hadde alltid havt det for seg, at han
ikkje vilde gjera noko som han sidan skulde trega; og
han hadde vunni; han hadde vunni! "Skulde det være
så'n Moro å gå sine beste År bort i Strid med sej
selv?" sagde Gram. Nei, svara Bugge; men ein vart
Mann av det!

Ordskifte vart ned-døyvt med Skravl og Skrål og ufjelge
Visur; Georg heldt ikkje ut lenger, men gjekk. Nils Bugge
fylgde; "nu er Bunden nået," sagde han. Midt på Golve
stod ein høg bleik Fyr og heldt politisk Tale; med seint,
rolegt Byråkratmål forsikra han, at Hs. Maj. Kongen
"ubetinget havde absolut Veto i Grundlovssager"; han
"måtte med den største Bestemthed fastholde som et
afgjørende Moment -- -- "

I den Stundi sovna Minne for Gabriel Gram; Minne
og Umtanken. Berre ein liten Flekk i Heilen hans
vakte enno.

På den Flekken steig det fram eit Bilæte: eit lite
ljost, koselegt Rom med raude Veggir, og i det Romet ei
Gjente i kvit Nattbunad.

Han reiste seg av Stolen; fann ein Hatt som ikkje var
hans; gløymde Yvi-skorne og rusla.

Som ein Ring i eit Tryne drog det fagre Bilæte 'n av
Stad; trygg som ein Svevngangar tok han Vegen nedyvi
til Vika.

Det hadde slìti og regnt litegrand; no blés det vått og
svalande. Men Vår var i Lufti; i Morgo måtte det vera
Sùmar. Månen var høgt uppe og klår; Skyine dreiv yvi
Himilen gråkvite og hastande som Røyk av ein Verdensbrand.
Gabriel Gram sjangla litegrand stundom, men visste
det ikkje; han tenkte aldri det Grand, og hugsa ikkje lenger
att-ende enn til sine eigne Hælar.

Fullt av Folk var det all Stad; men det gådde han
knapt. Heldt berre fram, Gate etter Gate og Smòg etter
Smòg; rett som det var stod han ved Troppi.

Det var ei Utanpå-Tropp; ho gjekk beint frå Tune

SIDE: 339

upp-åt Lofte. Den stavra han upp-gjenom med stort Stræv;
Kroppen var vand å styre; men upp kom han.

Han gjekk inn gjenom ein Gang; der var kol-svart.
So kom han til ei Dør; der stansa han og lydde eit Bil.

Der var Mannfolk inne. Eit lite svevnugt Mål som
han måtte ha høyrt fyrr, sagde med halvdansk Ut-tale:
"vil du prøve Kærligheden."

Han banka; ei Gjente i kvit Nattbunad kom og glytte
på Døri. "Blir du snart alene, Emilie?" spurde han.
"Ja, nu ska je snart få dem ut," svara ho; "kann du
ikke komme igjen? Kom igjen om en Stund! kom igjen
om en halv Time!"

Han sjaka i Veg att; banna halvhøgt; stavra ned Tropp
med stort Stræv; gjekk ut gjenom eit Portrom og var
på Gata.

I alle Vindaugo var Ljos; alle Stadir var det Mannfolk.
Han banka stundom, men fekk alltid same Svare: "ikke
alene." "So dra til Helvite."

Kvar han gjekk og ikkje gjekk, kom han alltid att-ende
til dei same Stadine, og fekk all Stad same Svare. Og
sliks Slag kunde det vera.

Folk var det all Stad; inne og ute. Han råka Flokk
etter Flokk; dei rødde og lo eller song og skreik; Konstablane
hadde Pålegg um å brùka Konduite i Dag; det
var den syttande. Men stundom kom einslege Fyrar
vandrande, med Hatten ned i Augo og Kragen uppbretta;
det var slike som visste kva dei vilde, skikkelege Folk
med "reelle Hensigter" ...

Det livna so smått i Hovude på Gram. Den vakne
Flekken vart større og større, og han tok til å få Idear.
Huff, alle desse Ægtemennar og Festemennar, som snikte
seg um her på forbodne Stadir med Halen millom Knei;
aldri i Verdi vilde han vera i deira Skinn. I Morgo fekk
han ein fæl Dag; han visste det nok. Men det gjorde
ikkje noko; slikt hadde han klara so mang ein Gong.

 -- "Ikke alene." "So dra til Helvite." No vilde
han heim.

Han tok til å få Augo upp; og han såg Folk som
han kjende. Fleire som han kjende. Fine unge Gutar,

SIDE: 340

og skikkelege eldre Herremennar, som visst aldri vilde
vera ved um Dagen, at dei hadde sett sin Fot her. Men
det gjorde inginting. Når han råka deim att, skulde dei
ikkje sjå ein Smil um hans Munn; og han visste, at dei
vilde vera likso finfarande mot honom. Og so vilde alt
vera ein Draum.

Gram fekk ein Tanke; "Varulvar", sagde han. Det var
ein god Idé. Ein kunde skrive ei Bok um det. Varulvar.
Hm. Vene Gutar um Dagen, Varulvar um Natti ...

XII.

Helene flutte ein Dag i Slutten av Mai.

De reiser vel heim? spurde Georg.

Nei, svara ho; det var det siste ho vilde gjera.

Hadde ho ikkje Foreldre?

Ho svara at ho hadde ei Mor; men det var Mori som
minst måtte vita at dette var hendt henne.

Men kannhende Helene hadde ein ho kunde gifte seg
med?

Nei; ikkje no.

Ho hadde vori trulova eit Par Gongir; og den fyrste
Gongen visst. Det var heime, det. Men dei hadde vori
unge den Gongen; og ingin av deim hadde ått noko; so
skulde ho til Byen å tena, og han skulde vera på Prestegarden
og tena; men der fann han ei halvgamal ei som
åtte tredive Dalar og Helvti i ei Ku; og so tok han
henne.

Men den Fyren som hadde ført henne i Ulykke, han
kunde vel hjelpe henne?

Hå-hå nei. Det høyrdest mest som ho lo.

Ho visste altfor godt med seg sjølv, kor stor Hjelp ho
kunde vente av Studenten. Han hadde vori her for eit
Par Dagar sidan. Kom luskande som han hadde gjort
noko vondt. Aldri hadde ho set slik Modløyse på eit
Mannfolk. Det var so ho hadde vondt av han. Og han
tagg og han bad på sitt arme Liv, at ho ikkje måtte
gjeva upp honom til Barnefar. Ingin måtte vita um dette.

SIDE: 341

Han var ein øydelagd Mann, dersom Folk fekk Tak i det.
"Di har vel alltid nogen annen, som Di har vært sammen
med?" hadde han spurt. Det var ho vond på han for
enno.

Men stakkars Gut; det var ikkje greidt; han hadde ein
Prest å svara fyri. Ho hadde tott Synd um han og lova
so halvt, at når han vilde hjelpe til det han kunde med
å få Barne uppfødt, so kunde vel alltid ho dikte upp
ein Far. Det kunde ikkje skilja nokon. For henne sjølv
vilde det endå vera best; det var større Skam å gjeva
upp ein Student, då alle måtte vita at ein Student kunde
ho aldri ha havt Von um å bli gift med.

 -- Nei; ho tok det uppatt; av Barnefaren kunde ho
ikkje vente Hjelp. Han vilde nok halde seg ifrå. Stakkars
Fyr; han hadde visst nok med seg sjølv, han.

Georg såg på henne som ho der stod, gråbleik og
stiv, med turre, tårelause Augo; han undrast på, kvar
i Verdi Menneskje tenkte å gjera av seg.

Kven Syndaren var spurde han ikkje um. Men av
det ho sagde fekk han den Tanken, at det vanskeleg kunde
vera Teologen. Kunde det hende, at hans snilde Systkenbarn
for fyrste Gong i sitt Liv hadde sett i han ei Lygn?

De hev ingin å halde Dykk til? spurde han.

Nei.

Og ikkje Pengar.

Jau, ho hadde att eit Grand i Spareskillingsbanken av
det som ho hadde sett inn i den Tidi ho tenkte på han
i Prestegarden.

Med ein Gong kasta ho seg flat ut-yvi Kjøkbenken og
hikstegrèt.

Men ho reiste seg og svelde Gråten strakst.

Jau; ho hadde ein å halde seg til, sagde ho. Det var
ein som heitte Juberg. Han hadde leigt Rom til henne,
og lova å skaffe henne noko Saum; og sidan skulde han
nok finne ein Plass til henne, hadde han sagt.

Juberg. Jaso. Men same Herr Juberg var ein Fyr
som ho ikkje skulde hava noko med.

Ho svara, at ho fekk nok Tid til å hava med han.
Her var ikkje onnor Råd. Dessutan, det kunde vel vera

SIDE: 342

det same kva Veg det bar med henne, slikt Svin som
ho var.

Georg fekk ei Sinne-Rid. Ja visst, sagde han! De er
eit vaksi Menneskje og eit friskt Menneskje, og so er
De eit Svin. All right; far til Helvite! -- Han gjekk
frå henne, raud i Skallen.

So drog Helene. -- 

Ho skulde bu på Grønland, hjå Madam Pålsen. Det
var ei Kjering som livde av å taka imot slike.

Ei snild Kjering skulde ho vera, hadde Juberg sagt.
Ho var knapt yvi 30; der var enno noko i Andlite som
var friskt. Når ho tala smilte ho, endå ho hadde misst
eit Par av Framtennane. Ho hadde eit brusti blidt Kjeringmål
og var urimeleg søt i Ord; Helene lika henne
ikkje. Men Madam Pålsen tok på seg all Ting; alt
skulde ho greide. Ja ho skulde skaffe Barne både Far
og Mor, um "Jomfrua" ynskte det. Helene svara, at
det fekk ho tenkje på.

Sjølv hadde Madam Pålsen Huse fullt, tvo i eit Rom
og ei i eit anna; men i Bakgarden budde ein Skomaker,
som ho fekk låne ei Stogu av. Skomakaren hadde misst
Kona si, so no kunde han hjelpe seg med Verkstaden
åleine; den kunde vera både Stogu og Soverum og
Kjøk og Verkstad. So fekk Helene Stogo ovanpå. Ei
Tretropp førde beint frå Tune og dit upp. Gjenom ei
Ytredør som ikkje var til å få att kom ein fyrst inn i
eit lågt Rom, innreidt til å vera Bustad; der var Komfyr,
so det kunde vera Kjøk; og der var Bord, og Rom
til Sengir; på Veggen hekk "Den gode Hyrde" og "Die
Hochzeit". Fleire Glasrutur var utslegne; men endå
var der ufriskt; der var ein Tev som minte um Gamalost.
Frå dette Rome kom ein gjenom ei skral Dør med
ubrukelege Låsgreidur inn i den Stoge som Helene skulde
hava. Der var snart-sagt hyggjelegt. Der var endå Sofa,
ein stor Sofa klædd med svart Skinn, og ei Stoguklokke
som stod, og eit Kråskåp, og ei urimeleg svær Seng,
stoppslitne Stolar stod her og der; på Veggen hekk Prinsen
av Wales og Carl XV med både Glas og Råmur.

Lufti var ikkje god; Kona til Skomakaren hadde døytt

SIDE: 343

her, og dei hadde røykt etter henne med Svovel. Men
sidan hadde dei lufta heile Tidi, forsikra Madam Pålsen;
og dersom ein vilde brenne eit Gran Røykverkspapir so
ender og då, so vart her reint godt.

Helene sat for opne Vindaugo all Dagen og sauma,
mest for Madam Pålsen. Dei andre Gjentune som budde
der hadde ho ikkje noko med. Dagen etter at ho var
komi vart ei av deim usams med Madam Pålsen; og so
stod desse tvo ute i Tune ei lang Stund og skamskjelte
kvarandre. Gjenta reiste; ei ny kom att.

Det var jamt Uvenskap dernede. Um ei Stund reiste
ei Gjente til; Kjærasten kom og tok henne med seg; det
var ein fin Kusk. Men Madam Pålsen trudde ikkje at
Kusken var den rette Kjærasten; og då dei drog, svor
ho seg inn i Helvite på, at ho skulde nok få Greide
på deim.

Ei Vaskekjering gjekk i Huse; ho og Madam Pålsen
var i vill Uvenskap. So kom Vaskekjeringi til Helene og
fortalde alt det verste som var um Madam Pålsen; og so
kom Madam Pålsen og fortalde alt det verste som var
um Vaskekjeringi. Ein Dag kom dei upp båe tvo og
vilde ha Helene til å avgjera, um Vaskekjeringi hadde Rett
til å kalle Madam Pålsen eit gamalt L-, når Madam
Pålsen, Fanden slite, ikkje hadde gjort anna enn det og
det. Men Vaskekjeringi forbanna seg på, at Madam
Pålsen hadde gjort det som verre var; og Striden
vart slik, at Helene berre laut sjå å få deim på Døri.

Nede i Verkstaden sat Skomakaren og trætta med Sveinen
sin, som han ein Gong i Sinne hadde kalla Tjuv.
Sveinen hadde ikkje meir enn eit Vitne. Men so kom
han upp til Helene ein Kveld og spurde, um ho ikkje
hadde høyrt so mykje no, at ho kunde vitne; for då
skulde, Fanden ruske, Meistaren for Polisen. Um Kveldane
kom Skomakaren heim full; då gjekk han der nede
halve Natti og tala høgt med seg sjølv og banna. Ein
Gong imillom banna han "det Tøyserie ovanpå". Ettersom
det leid lenger utpå, gav han seg til å rangle jamt;
då kom han sùme Tidir heim med ei Gjente som han
sagde han skulde gifte seg med. Var han då god og

SIDE: 344

full, so kom han upp-til Helene med Gjenta; han vilde
sitja der, sagde han; Stogo var hans; og han gjorde med
Stogo som han vilde, like Fanden feitt kva slike "Grisetøser"
sagde. Då laut Helene røme ned til Madam
Pålsen.

Det verste var at det var so varmt. Ho sat og sveita
all Dagen. Fullt av Flugur var det ute og inne; dei og
Varmen gjorde at ho ikkje fekk sova um Nætane. Ho
var sjukleg jamt, hadde Tannverk og vondt i Hovude og
Ule; Mat fekk ho sjeldan ned. Ynkeleg rædd var ho det
ho hadde i Vente; tenk om ho skulde døy. Der var
mange som døydde av det; helst når det var fyrste Gongen.

Av mange Ting skýna ho, at ho galdt for noko framifrå
der i Huse, av di ho var so rædd for seg. Det
måtte vera ein høg ein som var Far til den Ungen,
ettersom alt skulde gå so stilt og løynt.

Juberg var hjå henne ein Dag; "synes Di ikke Di
bor nokså bra her?" Å, ein kunde vel ikkje vente det
betre, svara ho. Han baud henne Arbeid eller Pengar,
og tala um ein svært snild Mann som ho kunde få Plass
hjå, ein einsleg Herre. Strakst etter kom Georg Jonathan.
Han vilde låne henne Pengar sjølv, sagde han, dersom
ho jaga frå seg Juberg. Det gjorde ho meir enn gjerne;
og då Juberg næste Gongen forstod, at ho klara seg utan
honom, banna han og gav vondt.

"Men vi træffes nok igjen," var det siste han sagde
til henne.

Smått um Senn vande ho seg til Live her. Og ho
lærde å bite frå seg. Vart Madam Pålsen vill, kunde
Helene segja henne Sanningi so ho tagna. Og når ho
kom og vilde låne Skillingar, som ofte hende, svara
ho nei. Skomakaren gav ho på Tranten ein Kveld, so
han ikkje kom att oftare med den Fillefyrkja si. So vart
det svalare i Vêre; og Helene kom seg so smått. Siste
Helvti av Juli var det regnlegt og svalt; det meste av
August like eins; og so kunde ho koma ut ein Gong imillom
no, då Kveldane tok til å myrkne.

Ho fekk barnvondt ein Laurdagskveld i Fyrstningi av
Oktober. Jordmor sende Madam Pålsen Bòd etter; ho

SIDE: 345

var halvfull då ho kom. Helene hadde vondt yvi all
Måte. Det var ikkje berre det med Barne, sagde Jordmori;
det var noko anna attåt; og det einaste som kunde
hjelpe for det var Brennevin. Der var ei Gjente i Huse
som hadde ein Skvett Konjak; men den vilde ho ikkje
vera av med; det var ikkje å få att fyrr um Måndagen
no. Helene stridde igjenom ei fæl Natt. Då Morgonen
kom, og ho ikkje kjende seg god til å halde ut slik
Pine lenger, fann ho på å sende Bod til Georg etter
Konjak. Han hadde ikkje; laut ut og låne; langt um
lengi fekk ho det vesle han torde sende; det meste gjekk
elles i Madam Pålsen og Jordmori. Mot Kvelden kom
Barne. Det livde, men såg skralt ut; Jordmori sagde:
"jæ tænker det er best vi døyper dæ', jæ." So døypte
ho det. Det skulde ha heitt Hilda etter Helene; men
Jordmori tok i Miss og sagde Gunda. Det kunde elles
vera sliks Slag.

Helene låg lengi. Ho hadde ikkje so vondt nettupp;
men ho tottest tydeleg kjenne, at det var noko som den
hardhendte Jordmori hadde rìvi sund i henne. Og ynkeleg
kraftlaus var ho. Dårlegt Tilsyn fekk ho av Madam
Pålsen au, so det var eit Under at Live hekk i henne.
Endeleg kom ho so vidt, at ho kunde vera uppe ei Stund
um Dagen; sidan gjekk det fort fram. Barne stelte ho
etter sitt beste Vit; og det såg ut som det skulde få
lìva. Det var svært rolegt og stilt. Snild Gjente; skreik
gjorde ho mest aldri.

Helene var glad i Barne sitt; der var Selskap i det.
Når ho var uppe sat ho og sauma på Barneklædi, men
helst på Dåpsskjorta; og dette Arbeide var hyggjelegt.
Ender og Gong gjekk ho burt åt Sengi og såg etter
um Barne sov. Og Barne sov mest alltid. Då kunde
ho kjenne seg glad; og ho bøygde seg ned mot det sovande
Andlite og sukka; ja, sov du, Stakkaren! du skal ikkje
lide vondt, so lengi eg kann hjelpe deg.

Men so var det det, at ho snart laut tenkje på å få
Barne burtsett. Det gjekk ikkje for henne å lìva lengi
på denne Måten; og ho fekk dertil stræve for tvo no.
So sat ho og braut Hovude med, kvar ho skulde gjera

SIDE: 346

av vesle Gunda; men det var tunge Tankar; for det var
ikkje sagt korleis Gunda fekk det, når ho kom til framande.

Når Helene sat og tenkte på dette, kunde ho bli so
sorgfull og leid av seg at ho grét. Å nei, nei, at ho
skulde ha vori slikt eit Svin; at ho skulde ha stelt seg
so ulikleg. No fekk ho svide for det; og anna kunde ho
ikkje vente. Men so gjekk ho burttil Gunda og kviskra
til henne, og kjælte for henne og sagde at ho turvte ikkje
vera rædd. Du skal ikkje lide av di eg hev fari stygt
åt, sagde ho.

So var det ei Natt ho vakna, og Gunda var so underleg.
Skreik gjorde ho, men på slik ein rar Måte; skjelvande,
forpint; og ho låg og bibra og vreid seg; og
Andlite var myrkeraudt og stygt; Munnen drog seg att
og fram som i Lått; men Augo gjekk rundt og rundt og
var liksom ville. Helene vart daudskræmd. Ho flaug
upp; kvar i Guds Namn skulde ho av; ho tok i si Hjartans
Naud Barne på Armen og gjekk att og fram på
Golve med det og byssa og vogga det og grét; Barne
var sjukt; Barne vilde døy; men her gjekk ho, eit stakkars
Kvinfolk, åleine midt på Natti. Ingin Stad å koma;
ingin hadde ho å sende. Og Barne skreik, verre og
verre, og rulla med Augo liksom i Rædsle; Andlite vreid
seg; Munnen lo so uhugleg stygt; forskræmd tråva ho
Golve att og fram; lagde Barne ifrå seg og tok det att;
freista å gjeva det Flaska, men det tok ikkje imot; lagde
i Omnen so det vart varmt; endeleg gjekk Ridi yvi.

Tidleg um Morgonen fekk ho Bòd etter Doktaren. Um
eit Par Timar kom han. Jah. Det var Krampe. Svært
Tilfælle for Resten. Fekk gjeva Barne dette som han no
skreiv upp, og so stelle det godt; han skulde koma att i
Ettermiddag. Kunde det lìva? Mm -- ; fekk sjå. Svært
Tilfelle. Godmårn.

I tvo Dagar heldt det på. Um Kveldane og Nætane
var det verst; men ein kunde aldri vita når Ridine kom.
Og når dei kom var det so jammerfullt fælt. So fælslegt
som Barne måtte lide. Det var so Helene kjende
Hjarta slite seg sund i henne; og ho kunde ikkje hjelpe;

SIDE: 347

ho såg denne syrgjelege Naudi; ho såg det alt, men
kunde ikkje hjelpe; ikkje Doktaren heller, og ingin, ingin;
men Vårherre vilde ikkje. No fekk ho Straffi. Å, ho
var Skuld i alt ihop; og når ho såg Barne inn i dei
stive rullande Augo, såg ho tydeleg at det ikkje brydde
seg um henne meir. Men når Munnen drog seg upp
til liksom ein stiv, stygg Smil, var det som Barne vilde
segja; du heldt Moro du; men no fær eg svide. Og
Madam Pålsen stod yvi Sengi og skreik. Det døyr! det
døyr! skreik ho; Dere kan då vel sjå at det døyr!

Helene hadde vakt ei halv Natt og ei heil; og no kom
den tridje. Madam Pålsen orka ikkje meir; ho hadde
vori uppe heilt til Klokka 1 Natti fyrr; no var ho trøytt.
Dessutan var Barne rolegare i Kveld. Det låg for det
meste og dorma; og når Ridine kom var dei ikkje so
vonde; det einaste var den Hosten; denne skrikande stygge,
Hosten; men Barne døydde vel ikkje av den. Helene
visste ikkje si arme Råd. Ho torde ikkje vera åleine;
um Barne skulde døy? her midt på Natti? Ho klara det
ikkje. I si Naud hadde ho skrivi til Jonathan; men det
var no berre ei Tankeløyse ...

Madam Pålsen lova å tenkje etter; um ho kunde vita
nokon å sende; men då ho kom utanfor Døri, såg ho,
at han "Fætteren" var i Farvatne. Å hå, det er han,
tenkte ho; so greider nok han det.

Då Georg Jonathan kom inn, sat Helene der med
Barne på Fange og såg skral ut. Og der lukta av
Nafta og Moskus. Ho takka han for han kom; han spurde
etter og fekk ei lang Utgreiding; ho grét og fortalde, og
fortalde og grét. Nå, nå, sagde Jonathan, lat meg sjå
på Barne! Å pytt, det er sterkt enno; det døyr ikkje
i Natt. -- Å; De skulde sjå, kor ho lid, det er Rid
etter Rid, so ho fær aldri Fred; og heile den vesle Kroppen
vert skaka og rìvin, so eg tóler ikkje å sjå det.
Å, eg er so rædd. Og so sit eg her åleine; um ho
døydde i Natt, og eg ingin hadde til Hjælp, so heldt eg
det aldri ut. Og ho grét som ho sjølv skulde hava Krampe.

Det var heitt inne; men den kvævne Lukti som Rome
elles hadde var no døyvd av Medisinlukt. Jonathan gjekk

SIDE: 348

att og fram og tenkte. Her sit desse arme Dyr, sagde
han til seg sjølv, og hev det som Hundar; og endå grét
ho yvi at Ungen skal få døy!

Å! å Gud, no kjem det att! skreik Helene; å, Gud
hjelpe oss; å, Gud Fader hjelpe vesle Gunda! å gjev
meg den Flaska; nei den der; å Gud hjelpe deg so sant;
Jonathan tok Flaska og talde Dròpane upp i ei Te-skeid;
Barne fekk deim, so godt som det lét seg gjera. Men
Ridi kom. Vesle Gunda låg og bibra i Reivane sine;
det skalv og drog seg i kvar litin Lém og Léd; Augo
gjekk sanselause rundt; Munnen vreid seg og smatta,
smatta; Gråten sangra og skalv so hjelpelaus og so rædd;
men fram or den forpinte vesle Bringa skar det seg med
ein Gong eit Skrik, eit stygt, langt Skrik, villt og fælt,
midt imillom Jammer og Lått; det var Hosten; Barne
skulde hoste, men hadde ikkje Kraft til det. Å Gud,
Gud! grét Mori hjelpelaust og sårt; grét utan Tårur,
for ho hadde ikkje fleire. Jonathan tok Overfrakken av
seg og sette seg; han vilde vera her i Natt.

Ridi gjekk snart yvi; Barne låg der som i ein Dorm.
Ho er so trøytt, sagde Helene; soleis hev ho legi og
stridt i tri Dagar. Stakkars Arming, som skal lide so
uskyldigt. Og ho grét ved Tanken; men det var ikkje
Gråt; det var berre Andlite som vreid seg, so kvar
Sege steig blånande fram gjenom den matte, sveitte
Hudi. Men Barne låg og anda so tungt; stundom mimra
det med Munnen og smatta, eller såg upp med øre,
stygge Augo utan Vit. Men inn i dei Augo stirde Helene
jamrande; ho liksom leitte etter Barne sitt i deim,
men fann det ikkje.

Slik sat dei ei lang Stund; Jonathan trega mest på
at han hadde sett seg til. Det var fåvist i Grunnen;
sentimentalt; Ungen krepera visst ikkje i Natt. Men
når han såg på Helene, forvakt og utgråti som ho
der sat, slo han seg til Ro att. Det kunde hende ho
kom til å trengje um Hjelp endå.

Helene sat heile Tidi og vogga Barne på Fange og
stirde på det med raude, svulne Augo. Sistpå såg
han at ho var åt å somne; ho slakna av og seig ihop;

SIDE: 349

det jammerleg skrinne Andlite folna og stivna; ho rådde
knapt med seg. No legg De Dykk, sagde Jonathan.
Kjem det noko på, skal eg vekkje. Ho skvatt upp.
Nei; ho torde ikkje. Sat ei Stund og tvinga seg; so kom
Svevnørska på nytt. Jonathan reiste seg; tok Barne frå
henne og lagde det burtpå Sengi. Ho etter. So; legg
no De Dykk der. Ho var so svevnug at ho ikkje samla;
ho krabba seg upp, arm, mager, sveitt yvi den gulbleike
Panna, eit ihelsprengt Dyr ... Vekk meg endeleg, vekk
meg -- , sa ho og sov. Jonathan såg på henne; riste
på Hovude; sette seg.

Endå vel, so lengi Barne var rolegt. Han tok ei Bok
som låg millom Koppar og Medisinflaskur på Borde;
det var Mauritz Hansens Forteljingar. Hm; slikt her?
Han sat og bledde i Boki; allting handla um Kjærleik.
Men i denne Stundi lika han ikkje å lesa um Kjærleik.
Han gleid inn i Sogo um Palmyra og Dronning Zenobia.
Det var lettande å lesa denne øre magnetiske Draumen;
so slapp han å tenkje. Ender og då høyrde
han Barne sangre litegrand; men han lèt Helene sova.
Stundom laut han sjå burt, um ho livde; ho låg der
som eit burtkasta Plagg; rørde seg ikkje. So gav han
seg på nytt i Lag med Dronning Zenobia i Palmyra.

Men det var ikkje Zenobia og Palmyra; det var Sara
og Abraham. Og Sara lét Abraham gå inn til Hagar;
og då dét var gjort, vart Hagar jaga Fanden i Vald.
No låg ho ute på Viddi og fødde Esau; og det var
reint på eit Råm, um det kom ein Engel og gav deim
Mat og Vatn. Og Gud veit kvar Hagar vart av; men
Esau vart ein Lausunge og ein Laban, som ingin vilde
kjennast ved; og Ismael vilde ikkje gjeva han Rett med
seg, um so Esau for det baud han alle sine Skinnfeldar.
Her inne på det gamle Lofte, der han no gjekk og
dreiv, kunde han inginting sjå; men ein Prest stod og
eksaminera han i Pontoppidan; og den kunde han ikkje.
Dersom han endå kunde få fat på den rette Georg
Jonathan; men han gjekk der uppe i Kore og stelte med
nokre Skinnfeldar. Det var ikkje Skinnfeldar. Det var
Prestar; og no kovn dei skridande ned Kyrkjegolve med

SIDE: 350

Hendane ihop yvi Bringa og sagde Amen; for no var
det slutt. Barne hadde døytt; no skulde det i Jordi.
Han stod sjølv og skulde slå Lóke på Kista. Men han
fekk det ikkje til; Ungen låg og fikta med Armane og
skreik -- skreik ja.

Han skvatt upp.

Barne låg i ei ny Rid; det var blåraudt i Andlite;
Målet skalv i Halsen på det, so Jonathan vart nervøs;
han gjekk burt og såg på det; stod ei Stund og drygde;
kanskje gjekk Ridi yvi. Men so kom dette Skrike, dette
ville, himilropande Skrike, midt imillom ein Helvites Lått
og ei Helvites Jamring; det var til å få vondt av; han
vilde vekkje. Men Helene reiste på seg i Svevnorom;
ho kunde ikkje få upp Augo, byssa på Barne sitt med
bleike, sovande Lippur, og stelte um det med magre kvite
Hender som skalv. Og ho sukka av Svevn, men byssa
og byssa, so tagna Barne, og ho seig attende i den djupe
Svevnen sin; hadde visst berre drøymt.

Men ut ikring Klokka tvo måtte han vekkje. Der kom
ei Rid som ingin Ende tok. Helene drog ein Sukk so
sår som ho skulde døy, og arbeidde seg upp or Svevnen
som or eit djupt Vatn. So kravla ho upp; reiv Svevnen
or Augo; sette seg på Sengekanten med Barne på Fange.
Ho gav det Dropar og bad halvt i Ørska for det til Vårherre.

Det vart ei sver Rid. Den stygge Hosten som ikkje
kunde verte til Hoste, den kom att kvar Stundi, og skar
seg gjenom den tunge Lufti som Rop or Helvites Pine.
Å Herre Gud i Himilen, bad Helene; å Herre Gud
Fader i Himilen hjelpe deg, vesle Armingen; å Herre
Gud hjelpe deg, som lid so uskyldigt. Ho tok det uppatt
og uppatt; Jonathan sat og høyrde på; og det sette seg
ein Knute i Halsen på han som han ikkje kunde svelja.

Ridine gjekk på i burtimot tvo endelause Timar.

Helene tok til å beda til Jesus; og ho kava og stridde
og leid med Barne sitt alt det ho kunde, men utan
Nytte. Ho bad ikkje lenger um Frelse for vesle Gunda;
ho bad berre um at ho snart måtte få døy. Å Herre
Gud, kom og tak henne; å Herre Jesus, kom og forløys

SIDE: 351

henne, bad ho; og nyfødde Tårer draup or dei raude Augo
og rann nedetter Nosi i tunge salte Dropar. Men det
gjekk Minutt etter Minutt, Minutt etter Minutt; og det
vart fem Minuttar; og fem Minuttar til; og tie Minuttar;
og eit Korter, og endå eit Korter ...

Vesle Gunda låg og stridde og kunde ikkje få døy.
Ho hadde ei Rikling i Halsen, so ho stundom vilde kovne;
fekk Dropar eit Par Gongir, men det nytta ikkje. Og det var
so vondt for henne å svelja. Lat det vera, sagde Jonathan.

Med ein Gong såg han, at Helene vilde siga i Uvìt.
Ho falma i Andlite; og Armane seig valne nedetter henne,
so Barne vilde velte på Golve. Jonathan upp; fekk Tak
i henne; gav henne Vatn og Nafta. Snart etter stilna Barne
av. Andlite var ikkje so blått og stygt som fyrr, snarare
gult; men i Lampeljose vart det gule bleikt. Jonathan tok
til å tala um, at no fekk det kannhende sova ei Stund;
og so vakna det styrkt i Morgo. Men det var den Riktingi
i Halsen. Og so dei Augo som var so øre og stygge og
med denne perlande Sveitten ikring; og Nosi var so kvass
å sjå til; og Munnen smatta og smatta. Helene sagde
inginting. Berre ender og då kom ho ramsande med
sine Bønir: å Herre Gud, lat henne sleppe no; å Herre
Jesus, lat henne ikkje lide lenger. Jonathan hadde aldri
livt so lang ei Natt.

Helene tok til å snakke um Doktaren. Det vilde vel
ikkje nytte stort; men det kunde vera godt å vìta at
inginting var forsømt. Jonathan baud seg til å gå; då
vart ho rædd; det vilde vera so fælt å vera åleine. I
det same skreik ho hardt upp: åh! sjå! ho vert svart!
hjelp meg! døyr ho? svart! blå! Å Herre Gud Fader -- 

Jonathan flaug til og måtte halde henne uppe. Han
såg Barne i Andlite; det var svartblått med opin Munn
og uppspilde skræmde Augo som brast. Det var Dauden.
Få att Augo på det! kvesste han i; og Munnen! Dette
hjelpte henne. Ho fekk Magt yvi seg sjølv; ja, ja! sagde
ho, og freista å gjera som han sagde. Men Augnelòki
var alt stive; han måtte hjelpe henne. "Er det ... er
det slutt?" spurde Helene, liksom ho ikkje torde tru det.
Ja; no var det slutt.

SIDE: 352

Men Helene tok til, halvt gråtande, halvt glad å
takke Gud for, at han hadde teki den vesle til seg. So
gav ho seg til å tala med eit lespande Barnemål, liksom
ho helsa frå den vesle burtfarne: "no ska de ha
Takk for meg; no er eg vel fari; no skal eg ikkje bli
sett ut til framande Folk og lide vondt; no hev eg det
godt, Mamma mi"; og ho grét, men rolegt og utan Liding.

Ja no fær De sjå å få Like stelt og klædt, sagde
Jonathan. Hev De varmt Vatn? De må vaske det fyrr
det vert kaldt, ser De. Ja ho hadde varmt Vatn; det
stod på Omnen og skulde vori brukt i Morgo. No fekk
ho det ant med å stelle Like, og vart meir og meir seg
sjølv. Men eit Par Gongir spurde ho, um det då var
visst at Barne var slokna. For som det no låg der,
ljost og rolegt og vent, såg det ut som det sov, og som
det kvar Stundi kunde vakne.

So klædde ho Like i den nye Dåpsskjorta, som ho
hadde sauma i so mange urolege Tankar. Og då Barne
fekk den på seg, vart det so fagert at ho vart reint glad.
Ho lagde dei småe Hendane ihop yvi Bringa på det;
retta på Hovude som låg lite til den eina Sida; og so
sagde ho: "sov no i Jessu Nam." Men til Jonathan sagde
ho: det gjer vel det same um det ikkje fær Salmebok?
Jonathan nikka. So tok ho ein kvit Lereftsduk og lagde
yvi Like; men ho stod ei Stund og såg på det, fyrr
ho breidde yvi Andlite.

Georg gjekk. Det var som eit Bad å koma ut i Lufti;
aldri hadde frisk Luft smaka so godt. Han tok ein Tur
ut Ljabrovegen, og drakk Luft med opne, geispande Lungur.

Dauden var stygg. Han hadde berre set eit Barn døy;
men endå gjekk han her og var elgin av det. Dauden
var stygg; og Live kunde me ikkje greide meir enn me
var Ungar.

Fjorden smøygde seg ut millom Øyane grå og kald,
ventande på Vinter. Det grydde Morgon yvi Austfjelli.
Um ein Time eller tvo skulde Folk upp og lide og stride
på nytt.

Han snudde, full av Uhug. Eit Par Natteranglarar kom
slengjande, ut-rekne og leide, med raude Augo og gule

SIDE: 353

Drag. Det vakna ein litin lett Morgongust, for veik til
å få Flaum i Lufti.

Yvi Byen låg ei stygg brungrå Skodde og velte og
vreid seg som Gòv ifrå Helvìte.

XIII.

På den øvre Sida av Dalen, i breide, rundkvelvde Bakkar,
låg Bygdi med spreidde Småflokkar av gråe Hus.

På den andre Sida stod ei tung, millomhøg Fjellrad,
som midt for Bygdi samla seg til ei Høgd, Dalskletten.
Tunnvaksne Lidir tøygde seg frametter Fjelle. Ovanum
Kletten skar det seg inn ein Sidedal; der sterkna Lidi
til og vart Skog.

I den tronge Dalbotnen smøygde seg ei Å i fleire Armar,
halvgøymd under høge Åbreddir, som her og der var
tilgrodde med Vier-Runnar og anna smått.

Nyvegen drog seg flat og fin upp Dalbotnen langsetter
Ådrage; tett ovanfor den låg Kyrkja. Det hadde eingong
vori ei Langkyrkje av Stein; sidan var eit Tverskip
av Tre tilbygt; eit lite Tòrn reid midt yvi Krossryggen.
Like ved Kyrkja låg Prestegarden, som var ein Landsby
av småe Trebygningar; Heimehuse var stort og tvihøgt,
gammalldagslegt, kvitmåla, tekt med Torv.

I Sumarglans og Sumareim hadde Laurits fari frå
Hovudstaden; her uppe var April. Det dreiv med eit
smått, surt Regn; lite grønt var å sjå; Åi svall urolegt
i det tronge Faret sitt.

På Prestegarden tok dei godt imot han; det vanka
endå eit Glas Toddy um Kvelden, og heile Huse samle
seg i Storstogo. Presten førde Orde. Det var ein gamall
snild Mann, godsleg og utan Bråk; den magre
Kroppen var bøygd av Åri, og Håre hans var tett og
kvitt som på ein Kanin. Fruva sat breid og blid yvi
ein Bunding og spurde nytt frå Kristiania; på Hovude
hadde ho ei underleg gamalldags Huve, og Andlite var
rundt og flatt som ei Klokkeskive. Den eldste Dotteri,
Bine, sat og tagde og hekla; ho var halvgamall og stygg

SIDE: 354

Ein vaksin Son, Kristian, som låg heime no for Tidi og
var sjukleg, gjekk att og fram på Golve og høyrde på;
det han sagde eller spurde um, fall gjerne eit Grand underlegt
i Samrøda, halvt utanfor.

Laurits var ikkje glad. Etter Morbror Brochs "Råd"
skulde han liggje her i eit heilt År. Og kannhende
lenger. Det skulde vera so godt for han å få "vera i
Ro" ei Tid, hadde Broch sagt. Det kom fram i sjølve
Samtala, at Laurits var i Ulag; Presten kom med noko
som smaka Politik; strakst tok Laurits Tilføre til å fortelja,
at han var Vinstremann. Dei kunde hava godt av
å vita det. "Er det sant at Kongen er så sint på
Sverdrup?" spurde Kristian. Presten vart tidleg trøytt;
dei kom i Seng Klokka halv 10.

Sundagen etter var Laurits i Kyrkja, vilde sjå Fjellbøndane.
Han lika deim ikkje; i sine tunge Vadmålsplogg,
med breide Kjakar og småe Skallar, med altfor
ljose Augo og inginting til Nos, såg dei for honom ut
som dei ikkje hadde arbeidt seg heilt ut or Dyrehamen.
Minst lika han Kvendi. Tenkje seg å elske slike tunge
raudleitte Drunsedrosir med store runde Andlit, som var
so friske at det blenkte i deim. Presten hadde ein ven
Måte å tala på; det kom so rolegt og mildt; men
store Talegåvur hadde han ikkje.

I den øvste Stolen på Mannfolksida sat Lensmannen;
det var ein gamall grå Bonde. Klokkaren, som hadde
ein Stol for seg sjølv, var ein høg, stygg Mann med
Andlite yvigrott av Skjegg og dei småe Augo djupt innunder
Pannebrunine. Han song so det skrall; han laut
gjere ein Stans for kvar Strofe, då Folke alltid kom noko
etterpå.

Heime i Huse såg ein ikkje stort til Presten; han
sat på Kantore jamt. Ved Middagen eller um Kvelden
fortalde han gjerne nytt frå Bladi, men ikkje noko politiskt,
når Laurits var inne. Derimot kunde han tala
um kyrkjelege og moralske Ting. Det hadde vori ein
Strid i Vinter millom Professor Thorne og Folkehøgskulelærar
Meier um Ægteskape; Spursmåle var, kor mykje
"den ved Kristendommen rensede og helligede naturlige

SIDE: 355

Kjærlighed" skulde ha å segja i den Sak. Presten fann
at det var eit uklårt Spursmål; Laurits kom til å
smile. Då Presten såg på han, liksom spyrjande,
sagde Laurits på godslegt men turt Kristiansandsk: "Det
er nok Teologi, dette." Sidan fortalde ikkje Presten noko
frå Bladi, når Laurits var inne.

Der var fåmælt i Huse i det heile. Dei unge gjekk
stilt med sitt; og det var visst sjeldan at Presten og
Frua tala saman. Kva skulde dei tala um. Eit heilt Liv
hadde dei livt ihop; dei måtte kunna kvarandre.

Frøkni livde for den sjuke Bror sin. Han hadde det
nok ikkje godt; Lesing og Elskhugssorg skulde ha sprengt
Hovude hans; ho vilde få han til å søkje Jesus. Gamle
Frua au livde for Kristian. Tidleg og seint var ho etter
han med god Mat og styrkjande Drykk, og fann på alt
som ho tenkte han kunde like. Han var grettin for det
meste, når ho vilde gjera det vel; "jeg er jo ikke syk, jeg!"
grylte han, eller; "hva ska nu egentlig alt dette nytte."
Når han hadde sine vonde Ridir og gjekk og tagde eller
rødde med seg sjølv, var den gamle Kona på sitt Liv;
ho var nok rædd han skulde gå av og gjera seg noko.
Men det måtte ingin forstå.

Ein kunde segja at det var Stoguklokka som førde Orde
inne; ute på Tune var det Hønsi. Når Mette, Husmannsgjenta,
var på Garden, kunde ein stundom høyre
Lått her eller der.

Laurits arbeidde med Emil, som var lite kvìk av seg,
og med Bøkane som fall keide her uppe, og vantreivst i
all denne Ro. Då han høyrde at Klokkaren var Vinstremann,
tok han til å søkje honom. Prestefolke lika det
ikkje, det såg han; men det fekk vera det same; og
Morbror Broch kunde ha godt av å høyre slikt; det
vilde korte på "Forvisningstiden".

Kvar Torsdag fekk han Brev frå si Festemøy, Dagmar;
det var hans store Trøyst. Sårt og sutefullt sakna
han henne; det var so det sleit i han av Lengt; men
Brevi døyvde og svala, og um Torsdagen var Guten glad.
Tanken um Helene var det einaste som gjorde denne
Gleda uheil; og Dagmar sjølv minte han um Syndi hans.

SIDE: 356

Ho skreiv um, at Mennane sette Kvinna lågt, og at dei
truddest hava Rett til alt imot henne. Eit Krav um at
me skulde vera ærlege og sanne mot kvarandre hadde
ho uppe so jamt, at han var rædd ho kunde ha høyrt
noko. Men det var nok berre Bøkar som stod henne for
Hovude enno; det kom ut so mykje rart no; og i alt
skulde ho fylgje med.

Ho skreiv svært ålvorsamt; Skjemt og Elskhugsdrøs
hadde ho lite av. Men ho hadde sagt at det skulde vera
so. Når ein trulova seg, var det ikkje for Moro; det
var for å hava ein til å samtala med um sine Livsspursmål.
"Gå op i det at være forlovet" vilde ho
aldri. Det var modigt av ei Dame å skrive som ho
skreiv tidt; men ho vilde vera modig; og det skulde sjå
ut som ho hadde Greide på både det eine og det
andre. Men Laurits vart glad, når det kom Ordlag eller
Spursmål som viste, at ho skreiv um det ho ikkje forstod.
Ho vart so elskeleg for han, når ho kom til å
vise seg eit Grand barnsleg; og svært godt lika han seg,
når han kunde forklåre for henne Ting som ho ikkje
visste; men han fekk høyre eit Par Gongir på halv
Skjemt, at han var "mannfolkvigtig". Ein Gong spurde
ho um noko som ein ikkje med det gode kunde forklåre
for ei ung Dame, som han sagde. Ho nemnde ikkje
Spursmåle meir; men ho harma seg yvi at Kvinna
ingenting måtte vita. "Der kan vi se, hvor meget I respekterer
os," skreiv ho.

Ut-etter Våren jamra ho yvi at det var langsamt; alt
Folk drog frå Byen, og her var so lite å taka seg til.
Ho umsette for eit Blad ei Utgreiding um Kvinnesaki frå
eit amerikanskt Tidskrift: men kven las vel sovori. Det
einaste som gav henne noko å tenkje på var dette med
Frida Westgård; "den Slyngel Falch" hadde sagt henne
upp; og endå hadde visst ho vori trufast nok; det hadde
ikkje vori anna enn Småting i Vegen, som måtte kunna
lati seg skipa, um Viljen hadde vori god. Laurits tok
Trøyst av dette. Ein skulde ikkje skilja Lag med Gjenta
si for Småting Skuld.

I sine Fristundir arbeidde han på eit Dikt til henne;

SIDE: 357

det skulde vera i høg Stil, Vers etter græsk Mynster.
Men det skulde vera fullt av Glede; og det var liksom
so fåe Ord for den. Kom det eit Brev frå henne med
eit varmt Ord i, so gjekk det lettare.

Men det absolute Veto gjorde seg breidare og breidare
i dei fine småe Brevi; og snart kom dessutan Spursmåle
um Tru og Tvil. Det vart forkynt i Byen, at me skulde
tala um Tvilen vår; og Dagmar tok i Veg strakst. Laurits
kom i Knipe. Trui var ein Ting han hadde tenkt lite
på i si Tid. Han hadde elska Zevs og lati Katekisma
gjelde. Men no måtte han til; han tenkte det beste han
kunde; og det kom Tvil so tett som Flugur om Hausten,

Sæl var han, som hadde funni slik ei Møy; det var ho
som skulde gjera han til Menneskje. Utan henne hadde
han gravi seg ned i gamle Bøkar; klassiske Diktarar
hadde alltid vori hans Liv. Dei såg so beint på Verdi
dei; gamle Homer kunde han lesa seg glad på. Dersom
han so hadde funni ei Gjente som var hyggjeleg og
snild og kjærleg og kvinneleg, so hadde han vorti so sæl
at han aldri hadde spurt etter meir. Gudskjelov; han var
vakt; Dagmar lét 'n nok ikkje dovne burt yvi Homer, ho.

Men han bad henne hugse, at han hadde Eksamen for
seg. Fyrr han fekk den, kunde han ikkje få henne; og
dessverre, det var langt fram. -- 

 -- Det var som eit Skifte i Live hans der uppe, då
han ein Dag fekk Brev frå Georg Jonathan.

Laurits trudde ikkje Georg so godt som fyrr; han hadde
Greide på det med Julie no, og lika det ikkje. Men
Georg hadde sitt gamle Mod. Han hadde ikkje bøygt
Rygg, fordi um han hadde gift seg.

Ja; no var han gift. Det bar den Vegen med oss. Me
vreid oss i det lengste; me fann på alle andre Ting
fyrst; men so måtte me til; det var ikkje Råd med det.
Ein Mann skulde vera Forsyrgjar for ei Kvinne.

Alle hadde talt han ifrå; "og der var mange som
gjorde det bedre end du, Laurits." Endre Storr hadde
vori vond. "Akademisk Tosk!" hadde han kvesst i; "disse
Studenter er ubrugelige; de går med Ho'de fullt av Begreper!"
"En Forretningsmann skal være ulastelig, uangribelig,

SIDE: 358

lige fra Sløifen i Slipse til Altergangskontoen i
Ministerialboka!" "Kjærlighed i et Ægteskab! den slider
man ud på en Måned, og så er det bare flaut efterpå."
"Ægteskabet er Barna! De gifter Dem ikke for
at få en Elskerinde, men for at få en Søn!" o. s. fr.
"Stakkels gamle Herre," lagde Georg til, "det om Sønnen
er for troskyldigt. Når Gutten er femten År,
forstår han ikke lenger Far sin; ny Generation! Nyt
Jargon, nye Tanker, nye Interesser; Far er gammeldags,
Far er Idiot. Alt vel! Gutten har Ret; men Gamlen
får svie."

Det hadde knapt vori for ingenting at Storr hadde teki
so i. Han sat i ei god, men stor Forretning; Mjølhandelen
til gamle Thomas Storr hadde han drìvi upp og
vidka ut, so gamle Sveinkallen Thomas ikkje skulde
kjenne seg att her no, alt um det var Kornhandelen som
enno var Hovedsaki. Men i desse Utidir, som Storr ikkje
trudde vilde slutte so snart, kunde frisk Kapital og frisk
Kraft ikkje gjera vondt; og Georg meinte han kunde ha
gjort seg Veg her, um han hadde havt noko Pengar. "Min
Principal synes nemlig om mig; og det er der ikke noget
at sige på. Jeg kunde netop være en Mand for ham."

Men Georg vilde ikkje vera Kaupmann. Det tok heile
ein Manns Tid det; og Georg vilde ikkje som Storr lìva
berre for "Sonen". "Hatten af for din Fætter, Laurits!
End om du en Dag ser mig i Storthinget som Fører for
Socialisterne!" So kunde dei andre sitja der og tøve um
Veto og Republikk og slike gamle Greidur so lengi
dei vilde.

Dessutan hadde det denne Gongen vori Gjenta, Georg
brydde seg um; og so gjorde han som vanleg sin eigin
Vilje. Og det var han som vanleg glad for. "Der er
dem, som gjør hvad de ikke vil, og stoler på, at Vorherre
skal klare Knuderne; men de Folk går altid omkring
med Samvittighed. Du kjender ikke til sligt, du
Laurits?"

Ægteskape vilde Georg likne ihop med Elvi Ganges.
Hinduen heldt Ganges heilag, liksom me tala um den
heilage Ægtestand. Men Ganges flaut full av Lik og

SIDE: 359

Styggedom og var Kjelda til all Hindustans Pest. Og
endå var han glad for at han var Ægtemann.

Det var so lett å hava Samfunde med seg. Han var
fri Mann no. Han var so fri at han kunde hava Venir.
Laurits måtte tru det var ei Komedie å koma i Lag
med Mannfolk att. I lang Tid hadde han havt denne
Gjenta å passe, og livt utanfor Verdi. Men det var ikkje
godt for ein Mann å vera åleine. Ei Gjente var ikkje
nok. Han måtte hava Manns Lag; elles vart han ein
Styving.

Selskapslive var stengt for deim enno; ho hadde stelt
seg so, at alt til Slutt var komi upp. Og det vart stor
Skandale; "glimrende Komedie for mig, som du vil indse".
Men denne Krigen skulde han klara; Endre Storr hadde
han med seg alt. Dessverre; Fru Storr var ugudeleg fin;
ho var Proprietærdotter frå Lande. Men endå skulde
det klara seg.

Det beste var, at han no kunde tenkje på å få Born.
Det var noko anna det. Ein heilt annan Ting var det.
Brutalt og stuslegt og utan Høgtid var det som Naud og
Moral dreiv ugifte til; "Natur, Natur, du alene er Gud!"

Urimeleg klokt hadde dei stelt seg i den Tidi dei livde
på Frifot; han var ikkje Angelsakse for inginting. Og
alt hadde falli seg so godt "som det pleier at falde for
mig". Men det var Peter Tordenskjold og Frøken Johnsen
og Madam Widstrup og Tenestgjenta dei hadde havt
å spyrja um Lov, når dei vilde vera saman; og mange
var dei Kunstir dei hadde funni på til å dylja seg burt
med. Peter Tordenskjold hadde vori verst. "Rigtignok
kan jeg lyve som få, skjønt jeg ikke er rædd av Naturen";
men ljuge for Peter Tordenskjold var ein Ting
som kravde serlege Gåvur. No hadde Georg lært det;
dei var so upptamde i Lygn både Julie og han, at dei
når som helst kunde taka Doktorgraden. Men det var
likevel eit Mas som det var godt å vera fri for.

Ægteskape var som Ganges; men det var det einaste
me hadde. Som andre Samfundsbøtarar hadde han meint
at noko var sagt um Ægteskape når ein sagde at det
var umoralskt; no vilde han segja som Målaren Blytt:

SIDE: 360

ein klarar seg best, når ein aldri tenkjer på Moralen.
Slik ein Samfundsbøtar skulde freiste på å reformere
Banken eller Børsen etter moralske Grunnsetningar; reformere
Kreditbanken etter den Grunnsetning: du skal
elske din Næste som deg sjølv!

Men Georg tottest alt kjenne kva Veg det bar. Det
var ikkje det same no som fyrr å vera saman med
Gjenta si; det hadde fengi denne Usmaken av Plikt. Ho
var ikkje ei fri Kvinne som han vann kvar Dag, og som
gav seg av di ho elska; ho var ei Borgarkone som hadde
teki på seg den Ting å vera Mor for Borni hans, og
som med Loven i Hand kunde krevja hans Elskhug.
Ikkje um dei siglde ut Fjorden med "Mylady" var det
det same som fyrr. Dei måtte helst vera tri no; Nina
Bøckmann, som hadde vori glup og gjort seg Godvenir
med Julie, var med deim stundom. Enno var han glad
i Julie; ho hadde ei Magt yvi han som var naturstridig;
men Glansen var gjengin av henne; ho var ikkje Dame;
ho var Dotter av ein Hotelvert. Um ei Tid kom han
til å elske henne likso "pent og lidenskapsløst og pligtmæssigt"
som andre Ægtemennar elska desse bundne
Kvinnur; han visste det; han kjende det på seg. Men
han kjende seg angerlaus. Han hadde forklåra henne
Ægteskape; men ho vilde ikkje forstå. Ho vilde vera
"dydziret". "Ved du, hvad hun har sagt mig? Hun har
sagt følgende Nederdrægtighed: 'egentlig har jeg altid
tænkt, at vi skulde gifte os; ellers havde jeg ikke gået
med, kan du skjønne'."

Men Georg kjende den som var intelligent nok til å
forstå kva Ægteskape var; henne skulde han vori gift
med. Og han kunde ha vori gift med henne, dersom han
ikkje i den Tid hadde vori bundin av nokre Smågutdoktriner
um, at det ein lova skulde ein halda o. s. fr.,
 -- liksom ein her skulde kunna lova. Men never mind!
Han forstod Ægtemennar som Bøckmann og andre no;
alle gjekk ikkje den Vegen, dersom det fanst ein
likare.

Laurits, som trudde Georg til alt no, las dette og
kjende seg moralsk. Det vesle med Helene vart so

SIDE: 361

ørende lite; og at han vilde vera trufast mot den han
hadde valt seg, visste han.

Men det kom ei Etterskrift, og den handla um Helene.
Der var noko ertande i Måten Georg fortalde på; det
var som dette serskilt måtte vera noko for Laurits. "Jeg
ved ikke om det kan interessere Dig," skreiv han. Det
var greidt at Georg hadde Mistankar; og Laurits vart
skamfull og heit. Kvi hadde han ikkje likso godt sagt
Sanningi. Han slo seg til Ro med at alt laut vera det
same, so lengi ikkje Dagmar fekk Mistankar. -- 

 -- Hans meste Selskap var Klokkaren, som var ein
vitug og ålvorsam Mann, noko langrødug. Vetoe var det
han helst hadde for seg. Men stundom fortalde han um
Bygdefolke, som dessverre var lite framme i det sedelege.
Prosenten av uægte Born vart større År for År, sagde
han. Det vart vel til det at dei fekk skrive etter ein
Utsending frå Lutherstiftelsen. Presten var ein god
Mann; men han heldt seg vel mykje til Evangelie, som
liksom ikkje vilde bite på desse Hardhausane her. Kona
til Klokkaren var ung og hyggjeleg, men tok til å sjå
kraftlaus ut. Ho hadde tri småe; den yngste låg i
Vogga. Men det viste seg, at den fjorde gjekk ho med.
Laurits hadde vondt av henne og ynskte so smått, at
Klokkaren vilde vera rimeleg og lata henne kvile eit Par
År no. Men Klokkaren såg ikkje ut til å vera nådig
i slike Ting; og ho, Stakkar var so tolmodig. Det vart
vondt å gå og sjå på dette; Laurits drog seg meir
ifrå deim.

Bøndane kom han ingin Veg med; han fekk ein Mistanke
um, at dei hadde eit Slags Moro av han. Dei totte
visst at han var rar. Kva skulde han dessutan tala med
deim um.

Det var Sùmar; Folk drog på Sætrane; i Dalen var
endelaus Ro. Lufti var høg og klår og minte um Haustluft.
Åi gjekk halvturr og drog seg i Småstein og Sand;
Vieren stod etter på Breddine og sturde reint åleine.

I Sùmarfritidi kom tvo unge Døtrar heim, Emma og
Anna, og ein Son, Karl, og då vart det likare. Det
kom eit nyt Lag yvi Prestegarden, noko ungt og annvint,

SIDE: 362

ei glad Uro som kveikte alle upp. Det var Liv i
dei unge Frøknine, og Hyggje hadde dei med seg; Presten
sjølv yngdest upp i denne Tidi. Millom Døtrane og Gamlemor
var det som ei still Høgtid. Og so snilde som dei
var mot Kristian og mot Bine, Syster si, som dei fekk
med på både Moro og Leik. Og der var Leven og
Småferdir til Sæters og til Fjells, og i eit stort Vatn der
uppe låg dei og rodde og baska og freista Fisken. Laurits
høyrde til Huse og var alltid med. Karl var ein
stød, ålvorsam Gut, som han lika; Gjentungane var
snilde og greide. Iser var der eit Mas med Anna; ho
hadde alle Slags Ting å fara med, og Rett vilde ho hava
jamt; Laurits hadde mang ei Trætte med henne. Men
dei var gode Venir i Grunnen; og dei kunde gå i timevis
og tatle og tøve, liksom det galdt å fylle Storthingstidende.
Det var ikkje um Kvinnesaki, og ikkje um Trui,
og ikkje um Politiken dessmeir; aldri eit einaste Ord um
dei store Livsspursmål; dei rødde um ingin Ting; men
Moro var det. Det var so trygt og unelegt å vera
saman med Anna; ein tenkte ikkje på meir då; alt
fall likefram og greidt; men det vart aldri Tid nok; alltid
laut dei skiljast midt i sine Rådleggjingar. Noko framifrå
var det ikkje ved henne; ho var som Folk flest.
Eit lite nett Andlit hadde ho, og eit Par glade Augo som
vart ålvorlege for inginting. Store Tankar hadde ho
visst aldri tenkt; det var berre Småstell ho fór med.
Men Liv var der i henne; og slikt eit Lag ho måtte
hava til å stelle i eit Hus!

Frimånaden var elles slutt fyrr nokon vardest. Og
so drog dei. Heile Huse var ute og sagde Farvel. Og
dei veifta med Lùmeplogg og Hattar og ropa: Adjø, Adjø,
behagelig Tur! Bine, den halvgamle, hadde krabba seg
upp på ein liten Stein; der stod ho og såg etter deim
og gløymde å veifte. Det magre Andlite folna og folna
og vart so stygt. Det var som ho stod åleine på Strandi
og såg at Båten rodde frå henne. Og Tårune rann
og rann.

Og so vart alt stilt att. -- 

 -- Dagane gleid. Og Vikune fekk Ende; og når dei

SIDE: 363

hadde Ende, var dei stuttare enn alt stutt. Det hadde
aldri hendt noko.

Endeleg hende det noko; det kom Brev frå Georg -- med
Kristianianytt, og med noko som serskilt vedkom Laurits.

Peter Tordenskjold og Frue skulde reise til Italia. "Hun
har Satan lyne mig giftet sig for den Tings Skyld; det
er en forstandig Dame."

Mark Oliv hadde Revisjonsarbeid for Storr; han arbeidde
til Klokka 2 um Natti. Men der skal Kule til ein
Trønder, meinte Markus Olivarius.

Det var eit Par Folk som lika seg ihop. Der turvtest
ikkje "Lov og Statens Surring".

Um Bøckmann og Frue var lite å segja. "De sees
ved Middagsbordet."

Målaren Bjølsvik rangla i seinare Tid. Just no skulde
han taka seg upp; Bladi roste han; ei Sæter hadde han
gjort som Folk lika; og eit nytt Bilæte, "Vinterkveld",
som Kunstforeningi hadde kaupt, sagde Gabriel Gram var
det beste som var gjort i Lande. Men Bjølsvik var like
sæl um alt no; han sat på Grand og baktala "Kvinfolka".
Han hadde Kjærleikssorg, sagde Peter Tordenskjold.

Gabriel Gram leitte med Ljos og Lykt etter ei han
kunde gifte seg med, men torde aldri slå til; for det
skulde vara heile Live. Når han var fyllesjuk, vilde han
gifte seg med ei Tenestgjente.

Mange rare Sellar kunde ein finne når ein gjekk på
Kaffihus; Georg hadde funni att sin beste Vén frå
Studenterdagane
der. Romi var stuslege og Konjaken vond,
og keidt og leidt hadde dei det; men Karane heldt trufast
ut; og rødde gjorde dei um alle Ting, men mest um
Kvendi. So sat vel Kvendi heime og hadde det likso keidt
og rødde um Mennane. Frå kvarandre måtte dei vera.
Som det stod i Legenden: "der var et svelgende Dyb befæstet"
millom desse tvo Menneskje-Helvtine, som ikkje
kunde trivast kvar for seg. Og so sat ho på sin Kant
og tenkte styvelegt um oss, og me gjekk på vår Kant
og lærde oss upp til å tenkje rått um henne; og freista
me sist-på å finnast att, so hadde me kvar sitt Tungemål
og kvar sitt Liv og kunde ikkje semjast; og strakst

SIDE: 364

kom Mannen attende til Kaffihuse; det var Flaska som
heldt best ut.

Skulane burde gjeva Upplæring i dei Syndir som Folk
skulde hangle seg gjenom Live med i eit brutalt Samfund;
mangt kunde gå lettare då. Altfor mykje tufsut og stygt
var der å sjå for den som var ute. Laurits kvitna der
han sat; Georg fortalde i harme Ord, at Helene for eit
Par Dagar sidan hadde "afleveret" den "Ungen", som nok
ingin hadde ynskt skulde koma til Verdi.

Men Laurits kom seg. Ei sæl Von glødde upp i han;
Barne var sjukt. Lite Liv var der i det frå Upphave;
og fekk det dertil dårlegt Stell, som det sjølvsagt fekk,
so vilde det slokne som ei rå Fyrstikke.

Laurits reiste seg og gjekk Golve att og fram i heite
Vonir. Det vilde vera so godt for alle, um Barne fekk
døy. Og då vart det ikkje Spurlag etter Barnefar, trudde
han. Alt vilde vera dult og døyvt, ute or Verdi som ugjord
Gjerning.

Lengi lengta han etter nytt Brev; for kvar Dag sterkare.
Posten kom Sundag og Torsdag; då var Laurits alltid
hjå Postopnaren, orventin og bleik, med meir og meir
Banking i Bringa.

I denne Tid fekk han eit Brev frå Dagmar som vitskræmde
han mest.

Ho hadde vori hjå Fullmegtig Westgård i Dag, skreiv
ho; og der hadde ho set ei Syn, som ho aldri skulde
gløyme. Det var ei Tenestgjente som måtte ut av Huse
av di ho var ufør, narra av "en Skurk af en Ingeniør".
Ho var eit ungt, vakkert Menneskje, åleine i Verdi; no
skulde ho ut på villande Von. Skam og Naud, og meir
Skam, og meir Naud, var alt ho hadde å vente; og ho
grét som ho vilde gråte ut sitt Hjarteblod. Det var eit
Jammers Syn. Dagmar hadde ikkje tolt det; ho hadde
rømt, gøymt seg, i vill Gråt sjølv. Og då hadde ho set
det so klårt: mot slikt måtte Kvinna gjera Upprør. Alt
som Kvinne heitte måtte slå seg saman; dei måtte gjera
Lag, Forsvarssamlag mot desse Dyr i Mannfolkham. For
kvar ærleg Gjente måtte det vera avgjord Sak: aldri gifte
seg med ein Mann som var so hjertelaus, at han kunde

SIDE: 365

øve slikt Nidings Verk. Det skulde dei love, og det skulde
dei sverja; og alle Mennar skulde vita det; annan Måte
var det ikkje, når ein vilde setja Kvekk i slike brutale
Brotsmennar.

Berre Barne måtte døy, berre Barne måtte døy, sukka
Laurits. -- 

Barne døydde. Men Georg skreiv, at Sogo var ikkje
ute med det; Gjenta var meld for falsk Uppgåve av
Barnefar.

Ho hadde vori hjå Georg og klaga si Naud; Mor måtte
ikkje få vita det, Mor måtte ikkje få vita det! "Hun
har givet op en Sømand, om det kan interessere dig,
Laurits"; men det var visst mange som gav upp Sjømennar;
Dåpsbøkane krudde i det heile av Namn på
Mennar som hadde Sønir og Døtrar, men som aldri hadde
vori til. Det var på eit Råm, um slik ei Gjente hadde
Greide på Lovi. Ho vilde lett tru, at det som greidde
seg for sùme måtte greide seg for alle; men det var ikkje
å lite på, det. Mot verjelause brùka me Lovi; mot
andre brùka me stundom Konduite; og so vart det ugreidt
alt. Det kunde godt hende at Helene hadde tulla her;
"tør du vædde, Laurits?" Og i alle Tilfelle; kor skulde
slik ei Døle kunna stå seg mot ein Forhøyrsdomar, som
sjeldan kom nokon Veg med Kjeltringar, men kunde tulla
skikkelegt Folk rundt som inginting?

Georg sjølv kunde få vera med i Komedia. Den som
hjelpte ei Gjente når ho var i slik Naud, han fekk taka
Fylgdine som dei kom; det hadde han visst, og gjort det
endå. Han var ikkje sentimental; men det var Ting som
ingin var Mann for. Stå roleg på ei Strand og sjå at
eit Menneskje dukka under, det klara ikkje ein Jurist dessmeir.
Det han hadde gjort fekk han stå ved. Gjenta
kunde ingin berge lenger; ho sokk; "men den infernalske
Idiot som er Skyld i alt dette, ham skal jeg engang se i
Øinene." -- 

Laurits forstod ikkje dette. Det måtte vera Tøv; kva
skulde dei med Far til eit daudt Barn? Han slo seg til
Ro i den store Gleda at no var han fri. Barne var burte,
alt var yvi-stridt; no var her ikkje meir å fæle for i Verdi.

SIDE: 366

Han vart so glad at han gjorde ferdugt det store Dikte
sitt, "Hymne til hende" i gamallgræske Vers. Han torde
ikkje sende det; laut sjå det igjenom endå ein Gong;
men då skulde ho få det. Og han kom seg og treivst;
tok heiltupp til å holdast.

Det som hadde pint han inn i dette med Helene hadde
ikkje heller si gamle Magt. Dagmar var den gode Engelen
hans; var det ein Gong det vilde upp, so tenkte han på
henne, og då gav det seg.

Han var vaksin; ferdug med den Jypling-sjuken. Det
var i det heile den faste Viljen det spurdest um; og no
hadde Laurits fengi den faste Viljen. Enno kunde det
hende at Minningar um Samlive med Helene braut upp
att, liksom i ei moralsk Ørske; men slike Minningar dreiv
han frå seg med Harm.

Etterkvart kom dei likevel oftare att-um. Og dei fekk
meir Magt au, kor det no kunde hava seg. Sjølve Dagmar
rådde ikkje med deim alltid. Ja på ein utruleg, pinefull
Måte kunde Dagmar og Helene gange i eitt for han; det
var som han stundom miste Magti yvi seg sjølv. So
mykje han kunde heldt han seg ute; gjekk, og gjekk seg
trøytt; men det hjelpte ikkje heller alltid; på vonde Dagar
fylgde Draumane han som Myflokkar.

Kvart Brev frå Dagmar var som ein Hjelpe-Hèr mot
dei vonde Åndine, helst når dei ikkje inneheldt berre
Tankar. Men dei vonde Åndine var vakne; kom han
på den eine eller den andre Måten ut av sitt Arbeids-Lag,
strakst var dei der med sine Synir. Det kunde gå
som i gamle Dagar; han vart vilje-valin; Draumane magtstal
han; og då vart alt spelegt. Sjølve Homer kunde
få han til å gløyme seg burt; alt han såg, høyrde,
tenkte kunde draga han inn-i Draumsòge; ja um han sat
med den argaste Grammatik, -- uforvarande slepte Tanken
Take; Augo gleid ut frå Boki og vart stirande og dimme;
kvite Armar og halvløynde Barmar lokka frå kvar Krå.
Ja um han gjekk ute i den ville Skog; frå dei beste
Tankar kunde han vera glìdin ut-i det; og i Draumen såg
han attum Stein og Tre Bilæte av same Slage.

Det utrulege hende, at han tok til å sjå på Bondegjentune;

SIDE: 367

og dei var ikkje stygge; det stakk i han når
han hugsa, at dei ikkje skulde vera strenge heller. Mette,
Husmannsgjenta, hadde havt eit Barn; Drengine fór djervt
åt med henne stundom, og ho vart ikkje vond. Når ein
såg vel på henne hadde ho eit godt Andlit; og kor som
var og ikkje var; gjenom dei skrale Klædi skimta han ein
godt bygd Kropp ...

 -- Han skýna til Slutt, at det hadde vorti for einslegt
for han på Prestegarden. Arbeide sitt var han lite med
i, og ingin hadde han å tala med; han greidde ikkje dette.
Han måtte til Byen att; der hadde han òg sin gode Engel.

Ein Morgon gjekk han inn til Presten og sagde upp.
Han treivst ikkje her lenger, sagde han. Presten svara
ikkje stort; han gjorde upp med Laurits og takka for den
Tidi han her hadde vori. "Men hold Dem flittigt til Pastor
Broch og til Deres Studier," slutta han; "der er i
denne Tid så meget, som kan distrahere en ung Mand."

XIV.

Middagstid kom Laurits til Kristiania.

Han leigde seg inn på eit billegt Hotel ikkje langt frå
Jønnvegsgarden. Derifrå sende han Bod til Helene.
Henne måtte han få Greide på fyrst; dette um Politie
tok til å uroe han, endå der ikkje kunde vera noko i
det. Men so vilde han til Dagmar i Kveld.

Han var ute i Byen; fekk Middag; gjorde Innkaup,
råka sin gamle Vén, Jørgen Holmeland, som hadde trulova
seg og var so glad yvi dette at han ikkje fekk sova
um Nætane; då han vel var i Ro på Hotelle att og
hadde kveikt Ljos og stelt seg tilrettes, kom Helene.

Det gjekk i han, med det same han såg henne; gamall
Lystnad fall yvi han som ein Rovfugl, hogg Klørne i han,
so det gjorde vondt; han drog etter Pusten.

Ho fekk Ytreplaggi av seg; og ho såg godt ut. Ein
smålåtin svart Kjole sat mjukt um den gode Figuren;
ho var magrare enn fyrr. Andlite var bleikt, med ein lett
Rodnad etter Gongen.

SIDE: 368

Han hadde ikkje visst at ho var so vakker. Håre
hadde ho sett upp på ein ny Måte, som tok seg svært
godt ut.

Ho vart glad då ho såg han. Gatetaus-smilen frå
gamle Dagar vilde upp; og han såg tydeleg Skalkeskimten
i Augnekrokane, då ho lagde Merke til det vesle svarte
Skjegge som han hadde lati gro på Overlippa.

Du ser godt ut, du og, Helene, sagde Laurits og fekk
henne til å setja seg.

Men då tok ho til å fortelja.

Det vart ei lang Sogu, leid å høyre. Rolegt og seint,
med livlaust, klanglaust Mål fra Ringerikskanten, trøyttesamt,
eltesamt som Surr av ein Klegg, fortalde ho um sitt
Liv i denne Tid, og helst um Kjeringi, "den Satans Kjerringa",
som ho hata av Hjartans Grunn, og som ho aldri
kunde få sagt nok vondt um.

Han måtte høyre alt. Frå Botnen av skulde han vita
kva det var for eit Dyr, ho hadde vori ute fyri. Med
Munnen stygg av Harm, med ilsk Augnebragd, med simple
Ord, ubljuge, uflidde Ord frå Grønland, gav ho han inn
Drope for Drope alt det simple og ufjelge ho hadde røynt
og set; kvart vondt Ord, kvar stygg Trætte, all den låke
Framferd og all den ufine Tenkjemåten, alt lagde ho fram,
rått som det var, med fåmut Ihuge.

Han bad for seg; men det nytta ikkje. Ho dreiv på;
og det var som ho lika seg; det letta å få ause or seg
alt dette. Vaterlands Illtev stod av kvart Ord ho sagde;
alt som var fint i han krympa seg og vreid seg; han leid
vondt av, at ho lét slik Råskap gå gjenom sin Munn;
men det var ikkje Råd med det; og den Lysti han ikkje
vilde vita um, sat i Nakken på han som Senedrått.

Sant kunde det knapt vera heller, alt det ho sagde.
Det skulde vera tvo Kronur som var Skuld i Uvenskapen;
Kjeringi vilde hava deim for di ho hadde vakt ei Natt yvi
Gunda; Helene hadde sagt, at slik som ho hadde havt
det her burde ikkje Kjeringi hava ein Skilling. So hadde
det bori laust. Sinne og Mothug var sanka ihop på båe
Sidur i den lange Tid; no kom det upp; midt på Tune
hadde dei skamskjelt kvarandre; so høyrdest det då

SIDE: 369

for Laurits. Helene var ikkje den som hadde firt; Kjeringi
på sin Kant hadde nytta alle dei Skarveord som sinte
Kvinfolk brukar mot kvarandre på Grønland. Tilslutt
hadde ho banna på, at dette skulde Helene få trega.
"Jæ ska gjøre Dere så mye vondt så Dere tror det itte!
Rent skamfert ska Dere bli, både Dere og Kjæresten
Demses! Du er ikkje så fin som du fiffer til, dit lidderlie
Svin! Jæ ska nok få Greie på det, jæ, ska du se!
Ikkje tror jæ, Dere har gjet opp rekti Navn for Presten."

Laurits sveitta. Han fekk upp Øl og drakk; og då ho
drakk med, fekk han Stundir til å spyrja etter kva ho no
vilde gjera.

Ja det var det, Helene hadde tenkt å snakke med Laurits
um. Ho hadde vori for Politie ein Gong alt; og Politie
vilde hava henne i Klemme, det visste ho. Politie
trudde på Presten, og Presten trudde på Kjeringi; og
Kjeringi innbilte seg, at det var Georg Jonathan som var
Barnefar. Men at Presten Broch kunde tru på slik ei
Fantekjering! Heile Grønland visste at ho aldri sagde
eit sant Ord. Ho laug um ho aldri hadde Naud på; no
skulde Laurits høyre; no skulde han berre høyre ...

"Ja, ja, ja," bad Laurits, "la' nu det være; men hva
var det Di vilde spørre mej om?"

Det som Helene vilde spyrja um var, um ikkje Laurits
kunde gå til Presten Broch og få honom til å snakke
med Politie, so alt dette kunde døyvast ned. Ho vilde
ikkje i Straff. Ho var øydelagd med ein Gong, dersom ho
kom i Straff. Og dette her hadde ho gjort berre i Tankeløyse.
Ho hadde ikkje tenkt at det var fårlegt med Far
til ein daud Unge; og når det dessutan kunde vera til
so stor Hjelp for Laurits so -- . For Politie hadde ho
sagt det same som for Presten; og ho vilde halde på sitt,
so lengi dei ikkje kravde Eid; men kravde dei den, fekk
ho segja Sanningi; han kunde vita ho vilde ikkje sverja
seg inn i Helvite for slikt noko Tøys. Berre for si eigi
Skuld burde Laurits gå til Presten. Politie gav ikkje
upp; so lengi Presten vilde heldt nok det på; og Kjeringi
gjekk og laug for alle ihop med søte Ord ...

Ja; Laurits skulde tenkje på det. Kom det so langt

SIDE: 370

som til Sak, so skulde han hjelpe henne. Vart det ikkje
onnor Råd, skulde han låne Pengar og sende henne til
Amerika. Ho kunde vita at han lét henne ikkje koma i
Straff. Etter det som han hadde gjort mot henne -- -- 

Ja det skal me ikkje snakke um, svara Helene. Det
kann vera det same; berre eg slepp ifrå dette.

Herre Gud! at ho skulde koma uppi slikt. No hadde
ho so visst tenkt at alt var yvi-stridt, og at ho skulde
koma i Ro og Arbeid. Heime visste dei inginting; Georg
Jonathan hadde vori so hjelpsam og snild, at det var meir
enn ventande av ein slik Mann. Og dei ho no var hjå,
dei trudde det ho hadde fortalt deim. Det kunde koma
i Skikk alt no, berre ikkje den Satans Kjeringi -- 

Laurits tok henne i Handi og sagde at ho kunde vera
trygg. Han skulde hjelpe henne. Berre ho ikkje vilde
vera vond på han for det andre. "Du får tilgji mej,
Helene; du får ikke ha Nag til mej"! Laurits vart mjuk
i Måle.

Pytt, det andre gjorde inginting; det var ikkje noko å
snakke um, meinte Helene.

Han forsikra dyrare og dyrare, at han skulde hjelpe
henne. Han stod og heldt henne i Handi, som var varm
og mjuk; Pusten tok til å gå tungt for han; han sukka
mot sin Vilje.

Ho trudde sistpå det ho gjerne vilde tru; og det kom
eit mildare Lag yvi henne; ho gav seg til å fortelja um
Gunda, vesle Gunda; kor snild ho hadde vori, og kor
sorgfullt det var då ho måtte døy. So reiste ho seg og
vilde gå; han kjende Klôi av den vonde Lysti rivande i
Bringa; dimm i Augo, bleiknande um Andlit og Hals fekk
han Armane um Live hennar: "du må være snild!"
kviskra han. Ho kjende, ho høyrde kor Hjarta hans slo;
ho vart bleik: "ja men nå vét Dere, at Dere må vera
forsigti!" "Ja, ja!" svara han og skalv. Han drog henne
åt Sengi, braut henne ned, fekk henne uppi, sleit henne
tilrettes; då reiste ho seg halvt; vilde ikkje vera med;
"der kan komme noen!" Han åt Døri; læste: kom att:
"du må vera snild!" "Ja men nu vét Dere, at Dere
må være forsigti!" -- 

SIDE: 371

 -- Han sat ved Borde ei Stund etter; bøygd i Aksline;
tagde som Muren. Ho tok på seg Kåpe og Hatt; stelte
på Kjolen; vreid upp Låsen med stilt Tak og luska ut.
Han såg etter henne med Uhugnad. Der var Skam yvi
henne. Skam. Ho såg skamfull ut attantil ...

Han grein til seg sjølv; "sjofel Fyr". Åtte han ikkje
Grand av Ære i Live. Han drakk Øl; fyrst eit Glas, so
eit til; han kjende ei Skam som kunde eta han upp.
Endå eit Glas drakk han. Det samla seg til Gråt i
Bringa hans. No kunde han aldri meir sjå Dagmar.

Nettupp no, nettupp som han gjekk og tenkte på henne,
skulde han gjera slikt! Han var den verste Slusk på
Jordi. Aldri hadde nokon skjemt seg so ut. Det var Synd
utan Make. Ei Synd som der ikkje var Nåde for; ei
Synd utan Orsaking. Dersom han hadde eit Menneskje
som kunde skjelle han ut; æreskjelle han; det vilde lette,
lette ... Georg Jonathan? Ja; dit vilde han. Tilstå alt.
Fortelja alt, fortelja kva han var for ein Fyr; få Georg
til å sparke seg utfor Troppine. Han tok på seg og
gjekk; kannhende vilde Georg forstå han. -- 

 -- Ute snødde det so smått; laus våt Snø i store Fillur,
som gleid stilt ned gjenom ei myrk Luft. Han drog seg
seint gjenom Karl Johan, tyngd av Tankar, gruvlande.
Lufti var frisk og god; det var som ho reinska. Han
møtte eit Kvinfolk som stana halvt og såg på han; nei
Gudskelov; so nedpåkomin var han ikkje. Det kunde
vera ille nok som det var.

Georg var flutt til Hægdehougsvegen. Då Laurits gjekk
upp gjenom Slottsparken, tok han til å kjenne seg lettare.
Men det krympa seg i han kvar Gong han hugsa, kor
skamfull Helene hadde set ut attantil.

Georg var godt og vel komin av Kantore; han hadde
sett seg til med eit Arbeid. Der sat han roleg og trygg
i ein fin, blomstra Slåprokk; på Hovude hadde han ei
raud Røykjeluve med stor Dusk. Han såg ut som han
var fornøgd med seg sjølv; det var ein Mann, som hadde
alt sitt i Orden.

Laurits såg på han med Mothug. "Ja; det er mej,"
sagde han, då Georg tok Lorgnetten på seg og gav seg

SIDE: 372

til å glo. Georg reiste seg og helsa. Han heldt seg
litt fornæm; dei småe blåe Augo hadde noko spottande.

"Du har travelt?" spurde Laurits.

Å ja. Han var so smått i Ferd med å friske på
Jus'en sin; han og ein ung Advokat vilde slå Lag um
eit Års Tid og halde Sakførarkantor her i Byen. Det
vart meir Fritid då, meinte Georg, enn um ein skulde
gå som Chef for eit Handelshus.

Og so vil du slå deg på Politiken? sagde Laurits.

Kanskje; noko måtte ein slå seg på.

Laurits tagde eit Grand. So sagde han, at han trudde
ikkje Georg skulde freiste med det. Du er so ... annarleis
enn andre; du fær ikkje Folk til å tru på deg.

Tru på meg? Trur dei ikkje, skal dei få sjå, svara
Georg.

"Skal du ikkje sitte forresten?"

Jau takk; litegrand. Det var ein Ting, han måtte
tala um.

"Nå; du har kjørt dej fast nå," svara Georg.

Det var nyleg lagt i Omnen; det brann og braka lysteleg
med friske Smell. Laurits satte seg i ein Kaminstol; der
vart han sitjande med Nakken mot Georg. "Har du isinde
å lyve i Kveld?" spurde denne. Nei, ikkje i Kveld,
svara Laurits snøgt; han snudde på Stolen so godt det
lét seg gjera.

Men eg laug for deg, då eg fortalde um den Sygjenta,
heldt Laurits fram; og det var det eg no vilde rette på.

"Takk; vil du la det være," sagde Georg Jonathan.

Han hadde ikkje Bruk for Sanningi no. Den som ein
god Dag kunde koma upp for Politie, skulde ingin Ting
vìta; narre Politie var Borgarplikt. "Har du løjet, får
du stå ved det."

Laurits såg skræmd ut.

Det eg vil fortelja er, tok han i um ei Stund, at eg hev
havt med ei Gjente å gjera, både fyrr eg vart forlova
og etter. Stygt og skamlaust hev eg bori meg åt. I Dag,
i denne Dag; det fyrste eg gjorde då eg kom til Byen -- ;
fy, fy; no kann eg aldri sjå att Dagmar.

Nei nei, svara Georg. "Dumheden får sin Straff."

SIDE: 373

Laurits såg på Georg med Bøn i Augo; sorgfull og
modlaus heldt han fram: dersom ein endå kunde segja
henne det. Dersom ein kunde forklåre det; dersom ho
kunde forstå det. Men segja det til henne er det same
som å gjeva henne upp.

"Ja hun er gal," sagde Georg: "hvad skal nu egentlig
du med henne."

Ho er den beste Gjenta i Verdi! svara Lauris; men kor
kann ei Dame forstå slikt. Eg forstend det ikkje sjølv.
Slik Griseskap -- 

"Dumhed," sagde Georg.

"Begge Dele, begge Dele."

Ja; du gjev henne upp då?

Det er so lett å segja det, jamra Laurits.

Men lìva med ei Gjente som henne med slikt usagt,
det kunde han ikkje heller. Og narre henne på so stygg
ein Måte, ho som hadde sagt han like ut at ho hata slik
Ferd -- ; nei, nei, nei, kva skulde han gjera.

Du veit, svara Georg, at den eine ikkje kann gjeva den
andre Rådir. Den som ikkje kann råde seg sjølv, han
ryk til Helvite; og det fortenar han. Du for din Part må
ikkje innbille deg at du slepp gjenom Verdi med heilt
Skinn; du er ikkje soleis skapt.

Visste eg kva eg skulde gjera, sukka Laurits.

Veit du kva du skal gjera nokon Gong? svara Georg
spottande. Du driv vel i Veg på ein Måte no som
elles; men fyrr du lyg for Gjenta di skal du tenkje yvi
ein Ting: den som tek Fanden på Nakken må bera
han fram. Fanden er tung å bera på gjenom Live, Laurits.

Eg skal bera alt, fær eg henne med meg, sagde Laurits.

Ja; so tak Fanden på Ryggen og ber han fram.

Ei Gjente kom og sagde, at der var innsett. "Du
spiser med, Laurits?" sagde Georg; "vi har Skinke og
tiårsgammel Akkevit. Kom nå!" Laurits fylgde; han
vilde gjerne sjå Julie.

Denne var vakker og brun som fyrr; eit Grand bleikare.
Ei søt ung Frue var ho; ingin skulde tenkje at ho hadde
lìvt vilt. Det einaste kunde vera at ho kannhende var
noko meir Frue enn det turvtest.

SIDE: 374

Det vart bytt Ord um Live til Fjells; og Julie sagde
at ho vilde der upp ein Gong. Kantorlive hadde teki på
henne.

Dermed kom ho inn på, at ho ein Gong hadde tenkt
å freiste Teaterlive. Og ho fortalde um Fru Hauge,
"gamle fine Fru Hauge", som ho hadde vaksi upp hjå,
og som no låg på det siste. Julie hadde vori nede og
set um henne. "Tænk Dem, den gamle Dame lå og
fantaserte og innbilte sej, at jeg var Skuespillerinne allikevel."
Men som vel var, det Live hadde ho aldri trått
etter. "Som Kontordame har jeg havt det meget mere
roligt naturligvis; og jeg var heldig; jeg kom inn på et
af de største Kontorer i Byen, hos Storr, Di vét, hvor jeg
også lærte at kjende min nuværende Mann."

Laurits glytte på Georg; han sat so ålvorleg som ein
Sokneprest.

Julie fortalde um fleire fine Damur ho kjende, Sofie
Hartmann iser, "en Veninne fra Skolen". Sofie var gift
med ein rik Advokat no. "Men hun beklager sig for mig
over, at hans Mor ikke er snild mot henne; hun er vanskeli
på det, gamle Fru Hartmann; hun har engang vært
Hoffrøken hos Enkedronningen." -- 

 -- "Det er en søt Frue du har," sagde Laurits til
Georg, då dei var komne inn på Kantore att. "Du kan
ikke mene så'ntnoe som det du skrev op til mig den
Gangen." "Nei," svara Georg turt; han kveikte Pipa.

Laurits stod og såg på han ei Stund. "Den som
visste," sagde han endeleg. "Den som visste hvad du
egentlig er for en."

Georg drog på Aksline og såg brutal ut. "Jeg er en
Mand," sagde han, "som ikke agter å la' sig snyde."

Vesle Laurits kjende seg ikkje heime her; han tok Hatten
og sagde Godnatt. Då tok Georg han i Handi; og
med eit Mæle som lyddest mildt sagde han: Du skal ikkje
vera stur, Gut. Du ser, du slepp ikkje frå dette utan
Havari; tak det med Mod, Laurits. Ver resolut som
Reven i Glefsa; riv Foten av deg, og frels Live. Ein
skulde stelle seg so at ein hadde eit Menneskje umframt
seg sjølv som ein aldri turvte ljuge for; men det er ikkje

SIDE: 375

greidt; og du lyt berge deg forutan. Du er ein rædd
Mann, Laurits, og Lygn er rædd Manns Verje; men so
fær du ljuge for deg sjølv med, so godt du kann.

"Pas dej selv du!" sagde Laurits og gjekk.

XV.

Med seine Stig drog han seg ned gjenom Troppi; han
stana ender og Gong.

No fanst det ikkje eit Menneskje som han kunde forklåre
seg for. Og berre Fåvisa hadde det vori av han
å gå til Georg Jonathan.

Rædd Mann? Han var ingin rædd Mann. Han vilde
segja Sanningi; han hadde aldri tenkt på anna. Og anna
var det ikkje å gjera heller; ho vilde snart forstå, at
det var noko han gjekk og bar på. Og då kunde ein
aldri vera glad; alt som skulde vera Glede og Hyggje
krengde seg um til vondt Samvit og Sut; heller slite si
Tid i ærleg Sorg enn gå i alle sine Dagar med den
Vonde på Nakken.

Ute var vintermyrkt og svart; det var som eit uendelegt
Gap å sjå inn i. Det snødde tettare enn fyrr.
Glasi på Lyktom klabba seg til med Snø; i Parken stod
Trêi og sveipte seg inn i Snø som i Vinterkjolar; alt stod
og gav seg yvi og lét seg snøe ned; Laurits skulde gjerne
gjera det same.

Ned yvi Slottsbakken og Karl Johan stod Lyktine i
skakke Radir og brann daudt og døyvt som Ljos yvi Lik.
Fåe Folk var ute. Dei sveipte seg i Vinterfrakkar og
gjekk med Hovudi bøygde; ein høyrde ikkje når dei
steig. Det var Skuggar, Skuggane ved Lethe; her gjekk
dei og dreiv og lengta etter Liv, lengta og sakna, lengta
og sakna. Laurits remsa upp på Latin noko um, at heller
vilde han vera Træl i Sollande, der Livet glødde, enn
Konge i Skuggeheimen, der alt var Lengt. Men det var
vel millom Skuggane han skulde høyre heime?

Han gjorde ein Bråsving og gjekk på Fallgruva.

 -- Det fyrste han høyrde då han lét upp Døri var

SIDE: 376

Bjølsviks Bass: "Ingen kan lægge en Alen til sin Gevækst!"
Han vilde ikkje at Bjølsvik skulde sjå han i
Kveld; stilt steig han inn og stilt fekk han hengt frå
seg Frakken og Hatten. Bjølsvik og Blytt og Otto Nielsen
sat og drakk Pjolter og tala um Kunst. "Fyren har
gjort Fremskridt," sagde Otto Nielsen. Det er godt i
Fargen, dette-her, modigt i Fargen; og so er det Ragg,
ikkje Olje; Ragg, turt, stridt, ærlegt Bjørneragg ...
Enn Ljose då, grumde Bjølsvik. Og Teikningi. Er der
Modellering i den Bjørnen som ligg der so flat som ein
Hyvlebenk ...

Laurits snikte seg inn i det indre Romet; der var ingin.

Han gjekk til Avisborde. Der låg "Morgenbladet" og
"Dagbladet" og "Verdens Gang" og alle dei andre,
sprekkfulle av Veto. Inginting som kunde vera honom
til Hjelp.

"Om Forladelse, er det ikke Kruse?" gneldra det frå
Omnskråi; Laurits snudde seg; der sat det ein Fyr og
sturde likevel. Det var Medisinaren Kvåle.

Laurits fekk ein Toddy og sette seg burt-til han; Kvåle
var glad for han fekk Selskap. Det var fælt å vera
åleine når ein var på Fyll, sagde han, urimeleg sinna,
smilande.

Fyll? Jagu var han på Fyll. Han drakk aldri; men
kom han på Rangel ein Gong, so var der ikkje Vìt. Han
heldt på, til dess han låg der.

Det var Samvìte. "Di vét ikke hva det vil si å
vågne av en Rangel Di. Hodepine, Tømmermenn -- 
ingenting. Nei; Di skulde prøve å vågne av vond Samvittighet!

Laurits smaka ofte på Toddyen; det gjorde godt, sagde
han. "Det er forresten vond Samvittighed som driver
mej til å drikke i Kveld."

Jaso; var det det.

Ein turvte ikkje vera gamall, fyrr ein var komin so
langt, at ein ... ikkje hadde stort anna enn Toddyen
å taka til.

D'er vel Kjærasten då, gneldra Kvåle. Uppsagd. Ja
det må vera vondt.

SIDE: 377

Laurits var ikkje uppsagd. Men ein kunde ha Ting på
Samvite, som -- hm.

Galei då? Fy for Pokkeren. "Ja en blir fælt så
moralsk, når en har vært på Galei."

Laurits hadde ikkje vori på Galei. Ikkje på den
Galei.

Kvåle sat ei Stund og tagde. Han såg slakk ut;
Augo glinsa.

Me er Tùmsingar alle ihop, sagde han endeleg. Ein
skulde ikkje vente til ein er halvgamall. "Ka Fa'n ska
det vera godt for?" Gifte seg strakst, og so Gjenta inn
på Hybelen; det skulde ein gjera. Ungane skulde ein
skikke heim til ho Mor.

Det trur eg vel, sukka Laurits.

Eg veit mange som skulde ha gjort det, heldt Kvåle
fram. Men dei gjer det ikkje, ser De. Det er ikkje Råd,
det, segjer dei. Og so gjeng dei til uvedkomande. Henne
kann dei ikkje gå til; henne kann dei berre sovidt kysse.
Og so gjeng dei til andre.

Gjeng dei til andre når dei er forlova? spurde Laurits
letnande. Det er stygt.

Jagu er det stygt, sagde Kvåle. Nei; gifte seg; og so
Gjenta inn på Hybelen! Det er det einaste. Eg veit
mange som skulde ha gjort det.

Han drakk.

Ja det er ei Råd som ikkje kann hjelpe meg, sagde
Laurits.

Kvåle tagde lite; so spurde han stilt og ålvorsamt:
ja De er ikkje sjuk vel?

Laurits stirde på Medisinaren; endeleg forstod han.
"Er Di gal?" sagde han.

Eg meinte ikkje noko stygt; eg meinte Tæring, svara
Kvåle. So gav han seg til å læ. Slike tjugeårs Gutar
som kjem og vil vara store Syndarar! spotta han.

Laurits vart raud.

De er av deim som fær det godt i denne Verdi, tok
Kvåle frami att. Døyr med Podagra og fær Liktale i
Morrablae. Fred med dit Støv; velsignet være din Aske.
Men kva segjer De um ein Fyr som eg kjenner; han

SIDE: 378

forlova seg, då han var 23, og no er han 30; og ho er
31, og no skulde han segja henne upp. Han er glad i
henne, Stakkaren; denne Gjenta er det einaste som han
hev i Verdi; det forstend ikkje De, men når ein er so
ikring 30, so vert ein so underleg åleine, og då er det
berre slik ei Gjente, som kann -- ; men det forstend ikkje
De. Og ho, Stakkar, ho trur på denne Fyren; ho sét
all si Lit til denne Fyren, ser De. Ho hev vist ifrå seg
den eine Friaren etter den andre for hans Skuld; og no
kjem det ikkje fleire Friarar. Og ho duger ikkje til å
lìva åleine heller; ho vert hysterisk, ser De, og Fanden
veit alt; og no må han segja henne ifrå seg; for han
hev havt Sjukdomen.

Tæring? spurde Laurits.

Nei, det andre, svara Kvåle. Liderleg Hund, ser De.
Forbanna liderleg Hund. Som me er alle. Og so gjorde
han som -- ja De veit; når ein skal velja millom det
verste og det næstverste -- all right. Han var ein skikkeleg
Fyr i Grunnen; men -- nå, slikt hender. Slikt
hender. Og der gjeng ho og trur, at han er ein Guds
Engel, og ventar på han År etter År, og hev vist frå
seg den eine gode Guten etter den andre; og no kjem
der ikkje fleire; og no må han segja henne upp. Svine.
Skulde ha gjort det for lengi sidan.

Det er fælt, sagde Laurits.

Ja men det er verre, tok Kvåle i. For han segjer
henne ikkje upp. Han hev ikkje Mod, stakkars Krypen.
Han sèt det upp frå Tid til Tid. No er han 30 og ho er 31.
Ho hev venta i seks År, og ho ventar i seks År til; all
si Lit hev ho sett til honom. Kva skal han gjera, Stakkaren.

"Han burde henges!" sagde Laurits.

Ja han burde so, svara Kvåle. Men han vert ikkje
hengd. Gud veit um han hengjer seg sjølv dessmeir.
Eg kjenner Guten. Han er ein Skarv, som ikkje segjer
henne upp; han vilde vera ein Skarv, dersom han sagde
henne upp; der sìt han. Han er glad i Gjenta, og han
hev vondt av henne; År etter År gjeng ho og ventar
på han; År etter År; dei andre hev ho vist frå seg
for hans Skuld; all si Lit -- .

SIDE: 379

Kvåle tagna. Då Laurits skulde sjå seg til, sat han
og grét; stride Fylletårur rann ned yvi hans skakke Andlit.

Var det seg sjølv, han hadde fortalt um? Dette var
uhyggjelegt. Uviljande flutte Laurits på Stolen; her sat
han kanskje saman med ein øydelagd Mann.

Gudskjelov, sjølv var han ung og frisk. Verdi var
nok ikkje so fin som han tenkte.

Nei; gifte seg; og so Gjenta upp på Hybelen! gneldra
Kvåle; han tok ein stor Slurk av Pjolterglase.

Ja det er snålt, heldt han fram um ei Stund; han vart
meir og meir dauv i Tonen; det er snålt å sjå på
alle desse defekte; ein Fot, ein Arm, eitt Auga gjeng
dei med; falske Tennar, falskt Hår, løynleg Skam, løynlege
Sjukdomar; men hinkar i Veg! Hinkar i Veg som
inginting var, og vil Fanden ikkje døy!

Gjev meg ein Toddy til, sagde Laurits til Guten.

Men det skal koma ei Tid, mulla Kvåle halvt for seg
sjølv; det skal koma ei Tid, då det er likso stor Skam
og vera sjuk som å vera fatik. All Sjukdom skal vera
Skam. Men fyrst må me få Ende på denne Doktarhumbugen.
Den gjeng Folk å liter på no; liter på
Doktaren og øydelegg seg for eit godt Ord ...

Og so Byane. Dei må burt. Brenne Byane. Ein
Hage um kvart Hus, stor nok til å føde ei Ku. Her
gjeng dei i vond Luft; og sit inne all Dagen og gjer
inginting; og so vert dei liderlege og visnar og valnar.
Men no hev me Telefonen, Telefonen -- . "Du Fyr? en
halv Øl! til Trøst og Troens Bestyrkelse."

Kva Fanden gjer det, um eg gjeng utfor Brygja i Kveld?
heldt han fram.

No er De for melankolsk, meinte Laurits.

"Ikkje Spor av melankolsk; ikke Spor av melankolsk,"
svara Kvåle.

Pytt; det var ikkje fårlegt å lìva, når ein hadde ein
Drope Blåsyre heime i Skåpe. Det skulde kvar Mann
hava; ein vart so roleg av det. Ein rådde for Tingen
sjølv då; kunde gå når ein vilde; sleppe frå alt, Synd,
Sjukdom, Stræv, Plikt, uff! berre gå sin Veg; adjøs!
Herregud, um ein fekk lite meir Moro i Verdi eller lite

SIDE: 380

mindre Moro, kva gjorde det. Den som kunde gå når
han vilde, so jagu -- jagu var det Moro lell å gå her
og fùmle og sjå på Verdi.

Øle kom; han slo i og drakk. Ahh! godt, sagde han.
Han tømde Glase med ein Gong; slog uppi på nytt og
drakk Resten. Ja no er eg full, sagde han. Måta god
og full. Ikkje det Grand rædd; no vil eg sova. Hu.
Takk for i Kveld. Han samla seg ihop og gjekk, ikkje
fullstød på Foten.

Laurits kjende seg letta. Han tømde Toddyen i småe
Drag og fann ut, at han mot mange andre var ein rein
Engel å sende i Ægteskap.

Og tenk, ein Gut som Kvåle. Han som ikkje tenkte
på anna enn Politik!

Innanum Døri sat Bjølsvik og banna med dundrande
Mål "dei Helvites Kvinnfolka". Var det Dagmar han
harma seg for? Tru han var verd ei som henne? Kven
var verd ei slik, når alt kom ihop?

Han vilde ikkje segja Sanningi. Kva skulde det svara
fyri? Sjølv gjorde han seg usæl; og ho fekk ingin som
var betre enn han.

Ei Minning gjekk gjenom Lauritz som ein Styng. Ein
Gong for eit Par År sidan, i Arbeidarsamfunde, hadde
han set Dagmar raudne då ho såg Bjølsvik. Hadde
ho vori glad i han? Var der Ting som ho au tagde med?
Nei, nei. Hadde ho tenkt på Bjølsvik, so hadde ho vunni
yvi det no. Dagmar var nok ikkje den som gjorde
noko med uheilt Samvit.

"Undskyld, Klokken er tolv," sagde Husinspektøren. -- 

 -- Då Laurits stod upp Morgonen etter, sagde han
seg sjølv, at det som hadde hendt igår, det var berre
eit stygt Tilfelle.
Det var slikt som ikkje kunde hende meir. Gudskjelov;
heretter skulde han få vera saman med Dagmar ofte;
og då vilde alle ureine Tankar døy.

Og so Eksamen um eit Par År. Um halvt-anna År.
Dersom Morbror Broch viste han frå seg, fekk han lite
seg med Haud istadenfor Laud; det var ikkje slikt, Dagmar
gjekk etter.

SIDE: 381

Det fall heilt-upp rart for han, at han hadde tenkt å
fortelja Syndine sine for henne, ho som var so fin og so
rein, og som ikkje vilde kunna forstå det dessmeir.

Gjera seg og henne slik Sorg for ein litin Ting! So
litin ein Ting, at Folk som kjende Verdi berre lo åt det!

Men for henne vilde det sjå fælt ut. Og det var fælt på
ein Måte. So som han hadde fari fram mot denne stakkars
Helene -- ; den som ikkje kjende han måtte tru, at han
var ein av dei verste. Laurits Kruse såg tilbake på
Gjerningane sine og kjende seg ikkje att. Det var som det
måtte vera eit framandt Menneskje som hadde gjort dette.

Det var ikkje hans Natur, slikt. Elskhug var det han
hadde søkt, ærleg Elskhug. Sårt og lengi hadde han
sakna ei som han kunde elske; å, um han hadde funni
Dagmar fyrr. Og um ho hadde gift seg med han, og flutt
uppå Hybelen!

Ei vill Von tok Guten: enn um ho kunde våge eit
slikt Verk no. Ho var friare enn andre, modigare enn
andre; kannhende ho nettupp vilde like å gjera slikt som
andre ikkje torde? Fortumla av Tanken fór han att og
fram på Golve, halvklædd, ustelt; store Gud, um ho
kunde våge det. Pengar! Ho kunde arbeide. Ho som
han. Dei turvte ikkje stort; kneip det, kunde han svelte.
Han skulde svelte gladeleg.

Dei ville Vonine slokna strakst. Det vilde vel snart
koma den Tidi, då ho fekk anna å tenkje på enn å
gjeva Timar. Og då galdt det å ikkje hava det for knapt.
Brùka Rådir -- ? Fy, ikkje når det var henne. Vesle
Laurits vart raud av Skam; aldri i Verdi når det galdt
henne.

Halve Fyrimiddagen gjekk han att og fram i Rome sitt
og tenkte; men ingin Veg kom han. Ingin Veg kom ein
utan Mynt. Og han som kunde ha vori rik! Det hadde
vori Pengar etter Bestemor. Men deim hadde Far hans
gjort Ende på, eller vel helst Mor hans, ho som vilde
hava alting so stort og gildt. Tenk um Verdi var slik
som Georg Jonathan stundom tøvde um: at ingin var rik,
men at alle med rimelegt Arbeid tente so vidt at dei fekk
"til Mat og Giftarmål"!

SIDE: 382

Gud trøyste Laurits Kruse; han fekk vel berge seg han
som andre; kunde han få Dagmar Dyring ein Gong um
eit Par-tri År eller so, måtte han vera glad. Ikkje
skræme henne ifrå seg no, kor som gjekk. Ein gav ikkje
upp ei slik Gjente for ein Småting Skuld. Ein Gong
sidan, når ho kjende han betre, skulde han kanskje
fortelja alt. So visst som ho heldt av han, vilde ho sjølv
ynskje at han tagde med slikt som kunde skilja deim åt.
Han på sin Kant skulde meir enn gjerne tilgjeva henne
um ho tagde med -- , ja dersom det hadde vori noko, det
med Bjølsvik.

Berre ho elska han! -- Han hugsa dei mange Brevi
fulle av berre Tankar; og han hugsa dei Ordi ho hadde
sagt med so rolegt Mod: at ho ikkje vilde "gå op i det
at vera forlovet" ... Nåh. Han tok seg i det; ein
hadde ikkje Rett til å tenkje so um Dagmar Dyring.

Men dei hadde vori kalde, dei siste Brevi. Ei Rædsle
tok han; han måtte til henne, han måtte få Tak i
henne; halde henne fast, so ho ikkje gleid ifrå han; ljuge;
han skulde ljuge og banne på det; han skulde segja henne
alt det ho helst vilde høyre; han skulde -- . Eit Bråsinne
koka upp i han mot Helene. Dersom det Menneskje
på nokon Måte kom i Vegen for honom og Dagmar,
so skulde han drepa henne! Han skulde sverja falskt;
han skulde få henne på Tukthuse; det skulde kvitte
honom eitt kva han gjorde mot henne, dette Krype som
drog han uppi alt ufysi og stygt, og som kanskje til Slutt
fekk Politie på han, og øydde reint hans unge Liv, som
kunde vera so rikt på Vonir!

Han vart roleg att og tok til å klæde på seg. Det
einaste han hadde å gjera var å tala med Dagmar.

Og det var vel likevel best å ... ja ljuge vilde han
ikkje; det sagde seg sjølv. Det var greidt at det var ho,
som burde avgjera Saki. Det vilde vera so godt og greidt
um han kunde segja henne alt; ein burde ha eit Menneskje
som -- . Dessutan kunde ho finne på å spyrja
sjølv; og då var det ikkje visst um han kunde ljuge so
ho trudde det. Han skulde segja det so pyntelegt. Berre
noko um "Ungdomsfeiltrin"! Ja; han vilde segja alt.

SIDE: 383

Tenk um ho dømde mildare enn han trudde. Når ho
såg, kor glad han var i henne -- ; og kannhende ho
ikkje var so streng som fyrr heller. Ho kunde ha lært
eitkvart; ho kunde ha komi etter, at Mannfolk var soleis;
at det var noko som måtte so vera.

Han fiffa seg upp til fin Visitt. Nye Snippar og Kragar
hadde han kaupt; han valde ut dei kvitaste. Klædi sine
kosta han ålvorsamt; det verste var at det var komi ein
Toddyflekk på Buksa. Han tok på seg dei nye svarte
Hanskane, og Hatten, ein stiv Hatt som han såg rask
ut med; kosta seg endå noko til; tok so Regnhatten og
gav seg på Vegen. På Torgi kom han seg inn i ei
Sporvogn.

Han kjende seg nobel og fin. Det einaste som minte
um Armod og låkt Stel var Styvlane; dei var eit Grand
skeive. -- 

 -- Dagmar venta ikkje Laurits. Ho sat heimeklædd ved
eit Bord i Daglegstogo og skreiv; men Pennen vart rett
som det var kvilande millom Fingrane hennar; ho hadde
nok mest Hug til å tenkje.

Ho såg uglad ut.

Det var ein litin Ting som hadde hendt henne, og som
kom for henne mang ein Gong. På ein Fest i Arbeidarsamfunde
hadde ho set Bjølsvik saman med den unge
Fru Jonathan. Dei tvo hadde gjort Kur til kvarandre;
det hadde ho set. Tydeleg hadde ho set det. Og det
hadde gjort henne vondt. Dersom det var sant, det Folk
fortalde um Fru Jonathan, og det skulde vera sant,
so måtte ho vera eit simpelt Menneskje; og Dagmar
kjende Sorg yvi, at han skulde ha Lag med ei slik. So
sterkt hadde dette tyngt henne, at Natti etterpå hadde
ho mest ikkje kunna sove. Urolege Tankar hadde kveikt
seg i henne: um det kannhende likevel skulde vera Bjølsvik
ho burde tenkje på?

Morgonen etter hadde ho klårt og rolegt vist alle slike
Tankar burt. Den rette måtte vera den som forstod
henne; og det var ikkje Bjølsvik. Ho hadde gjevi sitt
Ord, og det skulde stå; ho vilde ikkje vera uvederheftig
som eit Mannfolk. Men endå kunde Tankane koma att.

SIDE: 384

Tenk um no han kasta seg burt! Um ho ikkje hadde vore
som ho skulde imot han!

Ho var i det heile leid av seg. Ho dugde til ingin
Ting; og ingin hadde Bruk for henne. Det ho hadde å
gjera var smått og spreidt; inginting fyllte henne; alt
vart upp i Plukk; aldri noko å samle seg på; aldri
noko Utslag. Og so kunde ho ikkje so mykje som syrgje
yvi dette heilt og sterkt; ho gjekk berre og var småleid,
småkeid; hadde ikkje Ro. Og Gud veit um ho kunde
segja med Sanning, at ho elska den som ho hadde valt
seg. Ho hadde Godhug for han, og ho trudde han godt;
men å elske, det var noko meir, kannhende. Ho burde
ikkje ha gjort det av so fort. Ho burde ha venta; det
hasta då ikkje med å gifte seg. -- 

 -- Bleik som ein Friar stod Laurits ute på Tramen
og ringde på; og Hjarta hans slo, so han høyrde det
heilt upp i Hatten.

Ho kom sjølv ut. Det var som ho kvakk med det
same ho såg han; men strakst vart ho glad; svært glad.

So dragande ven hadde han aldri set henne. Den friske
Munnen feste Augo hans seg ved, den kirsebærfriske
Munnen; den drog; han skulde ikkje; men ho venta det
visst; det vilde vera rart um han ikkje -- ; han famla
seg inn til henne; fann Munnen; var sæl ein halv Sekund.
Men han skulde visst ikkje ha gjort det. Ikkje enno.

Ein simpel grå Heimekjole sat tett og vakkert um henne;
kvar ny Kjole han såg henne i klædde henne best. Ho
var so mjå og jomfrueleg og ung. Og so den veldige
Hårfletta i Nakken.

Daglegstogo var utan all Stas. Der var ikkje koselegt
heller; men ho var her; og ender og Gong fekk han
sjå henne inn i Augo. Ho var so kjærleg imot han i
Dag; ho gjorde seg fyri med å vera kjærleg. Ho lo åt
han, av di han var so "solbrændt og rustificeret". Alle
Syndir og Sorgir kom burt som i ei Tòku; det lét seg
ikkje gjera å få deim med her inn. Men han burde
ikkje ha kysst henne. Ikkje enno.

Gamle Dyring var svært kvìk; han gjekk i et usløkkjelegt
Sinne for det absolute Veto. Dei sat ei Stund

SIDE: 385

og tala um dette; Dagmar fann fram Vin; Laurits fortalde
det han visste um Politiken i Fjellbygdom.

Gamlingen gjekk ut, då det leid av eit Bìl; han skulde
eit Ærend, og so skulde han innom i Samfunde og sjå,
um der var noko stygt i "Morgenbladet".

So var det Dagmar og Laurits.

Han heldt på med Politik; det som han skulde tala
um kunde han ikkje koma innpå. Det vilde falle so
rart; det var so ugreidt; ein fekk drygje til det kom av
seg sjølv ... Men ho tenkte visst òg på andre Ting;
han fekk henne berre halvt med på Politiken. So tok
han til å spyrja um Kjenningar. Ho fortalde um den
og um den; der var so lite å fortelja. Jau der var det
um Frida Westgård, "som begynder ordentlig å kokettere
nu". Og so det um Frigstad. Han var trulova no; med
Ida, den unge vakre som Laurits hadde funni litt vigtig;
men det var ei framifrå Gjente. Det hadde vori ein
heil Strid, då dei skulde trulova seg. Ho hadde etter
Avtala spurt han, um han hadde noko slikt på Samvite
"som det du vét jeg skrev om den Gangen; for vi har
lovet hverandre det, skjønner du". Frigstad hadde vori
ærleg og svara ja; men det kunde ikkje gjera noko no,
meinte han; for det han hadde gjort var fleire År gamalt;
og Gjenta var reist til Amerika. Men Ida var i stor Tvil.
Sistpå hadde dei funni ein Utveg. Det som Ida hadde
lova kunde ikkje gå ut yvi Mennar som "hadde" gjort
slikt; for det kunde ein ikkje alltid koma etter; det måtte
gå ut yvi Mennar som var av det Slage at dei kunde
gjera slikt; og at Frigstad ikkje no kunde gjera slikt, det
var ein Ting som sagde seg sjølv, meinte Dagmar.

Laurits var slakk i Andlite; han drakk Vin.

Og so sagde han, at det vilde vera godt um Mennane
kunde lære Moral i dette Stykke. For det var nok eit
fælt Liv, mange Ungkarar førde; han hadde høyrt meir
um det enn han hadde Hug til å tru.

"Det er vist verre enn vi Kvinner vét om iallfall."
sagde Dagmar; "og derfor" -- ho såg til ein annan Kant
 -- "og derfor så er jeg svært fornøiet, jeg for min Part;
for dej er jeg trygg på." Ho tok Mod til seg og vilde

SIDE: 386

sjå han i Augo; men no var det Laurits som såg til
ein annan Kant. "Ja ikke sandt," heldt ho fram, "jeg
har ikke tat Feil på det. Man tar ikke lett Feil på
sån't, tror jeg."

Han snudde seg til henne; såg på henne med Augo
som bad. Djupt i seg sjølv kjende han, at han torde
ikkje segja Sanningi. Ikkje um det galdt hans Liv. Og
som han såg desse søte, fine Drag og desse klårt strålande
Augo, vart det ein framand Ting for han, at han
kunde ha gjort noko stygt. Hadde han gjort det, so måtte
det ha vore i Vilska. Ein fortalde ikkje slikt; han for sin
Part vilde aldri spyrja henne um Bjølsvik. Ver resolutt,
Laurits, sagde det i Øyro hans; lat Foten fara og frels
Live! Han svara det som etter hans Hjartans Meining
burde vera sant; "naturligvis har du ikke tat feil," sagde
han. "Je kann ... med Sandhed si, at ... Kvinnen
har været mej ... urørlig."

Ho smilte; "du måtte tænke dei om?" spurde ho,
halvt skjemtande.

Det var so rart å høyre deg spyrja um slikt, sagde
Laurits; eg tenkte du hadde meir Tillit til meg. Han
strauk seg yvi Andlite med Lùmmeplagge.

Det var berre ei Form, svara Dagmar. "Overfor mine
Veninner må jeg kunne si med Sandhet -- og Sandhet
i alt, vét du, Laurits; Sandheten må være oss hellig -- ";
ho såg på han.

"Sandheden må være oss hellig," nikka Laurits resolutt.

Han var yvi det verste.

SIDE: 3

I.

FRU Holmsen såg ut som Båten var frå-henne-rodd;
"forstår Di dette, fru Mühlberg?" sagde ho. Fru
Mühlberg var noko forklumsa å sjå. "Sandeli om je
kan finne ut av al denne Vidtløftighet," svara ho; "je
tænker vi forsøker om igjen, je."

Dei tok det vandesame Breve for seg og freista ein
Gong til. Fru Holmsen hadde vondt i Hovude, so Fru
Mühlberg laut lesa; kanskje var ho vel so brevsynt òg,
ho, når alt kom ihop; for feitlagd og god og rund som
ho der sat var ho ei Kjering som hadde vori ute i
Verdi.

Som vel var heldt vesle Fanny seg roleg; ho sat på
sin vanlege Plass under det store Syborde attmed Stolen
til Mor si og sauma Kjole til Rosalie.

Fru Mühlberg tok til -- :

"Exam. juris. Andr. Holmsens fraskilte Hustru har
henvendt sig til mig med Anmodning om at andrage hos
Hr. Amtmanden om Bistand til, at hendes nævnte Mand
ved Overøvrighedens Resolution må blive pålagt at
udrede et årligt Bidrag til deres fælles Barn Fanny, for
hvis Alder Presteattest følger. Dette Barn skulde nemlig
Faderen, ifølge det til Grund for deres Ægteskabs Ophævelse
liggende Forlig, hvoraf Udskrift følger, forsørge
ligeså vel som de øvrige Børn; men da han intet Skridt
har gjort til at efterkomme denne Pligt, véd Moderen,
der lever hersteds i fattige Kår, ingen anden Udvei end
at andrage om Resolution for et årligt Bidrag.

SIDE: 4

Uagtet jeg anser det tvivlsomt om Adgang hertil haves,
har jeg dog ikke villet nægte Fru Holmsen at tilstille
Hr. Amtmanden dette Andragende, idet dog bemærkes,
at Hr. Holmsen for Tiden antages at opholde sig i Christiania.

Christiansborg Byfogedkontor, den 14de Dec. 1864.

D.Broch. 

 Til
Hr. Amtmanden i Oplandenes Amt!"

"Sendes Hr. Stiftamtmanden i Christiania til Forføining.

Oplandenes Amtskontor, 19 Dec. 1864.

I Amtmandens Fravær
Hj. By." 

"Sendes med Bilage Christiania Byfoged til forberedende
Behandling.

Christiania Stift, 30 Jan. 1865.

Efter Bemyndigelse
J. Knap." 

"Sendes Bytjener Engh til vanlig Behandling.

Christiania Underfogedkontor, 9 Febr. 1865.

For Underfogden
Edv. Olafsen."

"Tilbagesendes Hr. Underfogden med Oplysning, at
Angjældende f. T. opholder sig i Christiansborg.

Christiania, 6te Marts 1865.

Chr. Engh." 

"Tilbagesendes Christiania Stift med ærbødigst Henvisning
til Foranstående.

Christiania Stift, 8de Marts 1865.

P. Ramm, 
kst." 

SIDE: 5

"Remitteres det ærede Oplandenes Amt.

Christiania Stift, 11te Marts 1865.

Efter Bemyndigelse
Joh. Knap." 

"Sendes Hr. Byfogden i Christiansborg til Meddelelse
af sædvanlig Oplysning om Barnefaderens Stilling.

Oplandenes Amtskontor, 15 Marts 1865.

Krohn." 

"Andr. Holmsen er 39 År gl., ikke Militær, arbeidsfør,
men for Tiden uden fast Erhverv.

Jeg vil ikke undlade at tilføie, at det er mig berettet,
at han agter at udvandre. Bilagene følge.

Christianborgs Byfogedkontor, 21de Marts 1865.

D. Broch. 

 Til
Hr. Amtmanden i Oplandenes Amt!"

"Tilbagesendes Hr. Byfogden i Christiansborg med Anmodning
om at tilkjendegive Fru Holmsen, at Amtet efter
Indholdet af det hoslagte Forlig ikke finder, at der er
Adgang til at tilpligte hendes fraskilte Mand noget Bidrag
til deres Barns Underholdning.

Oplandenes Amtskontor, 23de Marts 1865.

Krohn." 

"Sendes med 2 Bilage Fru Holmsen til Underretning.

Christiansborgs Byfogedkontor, 30te Marts 1865.

D. Broch." 

 -- Nei; det vart det same.

Dei tok Breve for seg endå ein Gong og studera det
endå gløggare. Dei fylgde Vegen det hadde gjengi,
frå Byfuten til Amtmannen, frå Amtmannen til Stiftamtmannen,
frå Stiftamtmannen til Kristiania Byfut, frå
Kristiania Byfut til By-tenaren, og so attende att: frå
By-tenaren til Byfuten, so til Stiftamtmannen, so til Amtmannen,

SIDE: 6

so til Byfuten her, so til Amtmannen att, so tilbake
til Byfuten, der det hadde legi i åtte Dagar, -- og
so endeleg hit. Men det nytta kje noko. Det einaste
som kom Saki ved var dette siste, at der "ikke var Adgang
til at tilpligte". Ja det er vel det same som at dei
ikkje kann tvinge han det? umsette Fru Holmsen. Ja
 -- , Fru Mühlberg drog på det; det må vel so vera.
Nei men det hadde eg kje trutt lel! -- Å, eg visste nok
at det vilde gå so, sa Fru Holmsen; ho hadde vorti heit
um Augo. -- Eg kann mest ikkje tru det lel, sette Fru
Mühlberg i; Amtmann Krohn, den pene Mannen! -- Å,
dei heng ihop. Byfuten hev talt for Amtmannen, og Amtmannen
hev haldi seg til Byfuten; det er visst ikkje for
inginting, dei hev teki seg so gode Stundir. -- Og han
som hev Småborn sjølv! -- Pytt; hans Småborn er væl
berga; og so kann det vera det same med andre då,
veit du. -- Nei sanneleg um eg hadde trutt dette um
Amtmann Krohn likevel. Eg kann undrast på kva han
no vil De skal gjera? -- Gå til Kassa vel! Kva kjem
det honom ved?

Fru Holmsen sette seg til Saumen sin med ein Rykk;
her vart nok ikkje Tidir til å liggje på Latsida! Ho var
dirrande nervøs; det bleike Andlite vart stramt og magert.
Og frå Nasevengen nedyvi til den eine Munnviki teikna
det seg ein litin kvass fin Strìk, som ingin lenger kunde
vera i Tvil um; Fru Mühlberg såg på den og vart
underleg i Lag; der hadde den fagre Fru Holmsen si
fyrste Rukke.

 -- Fru Holmsen sauma ihuga og tett, og tala strævalt
og med Innsinne. Han -- , han -- , som ho ikkje vilde
nemne, det var greidt at han, som var Jurist -- ; dette
"Forlike" som han hadde fengi henne til å gå inn på, det
kunde ein vita han hadde skrìvi so, at han kunde koma ifrå
det att. Det sagde seg då sjølv. Det vilde ikkje ha
vori han elles.

God Hjelp fekk han av desse andre Juristane òg, kunde
ein vita. Han hadde nok visst å halde seg med dei
store, han. Amtmannen sjølv hadde kje haldi seg for
god til å drikke Champagne hjå Skogkongen på Fredheim

SIDE: 7

i den Tidi; no hjelpte dei honom att. Det var takka
og betalt, det.

Dei tvo Kvendi var um eit lite Grand midt upp-i dei
gamle Fredheimssogom. Nei, som det gjekk upp og ned
i Verdi! Kven skulde no tenkt at "Fredheimsdronningi",
ho som for nokre År sidan mest fann det for trongt der
ut-på Herregarden, -- at ho ein Gong skulde få det
som ho hadde det no! Bu i eit råkaldt, ufjelgt Hol til
Skuggesida; med all si Eign nedlæst i ei gamal Kiste;
frårøva alt, liketil Borni sine; -- ja for no vart ho vel
nøydd til å gjeva Fanny og frå seg til den ... Tausi
der inn-i Kristiania!

Ho var vel eit låkare Menneskje enn andre, med di
det skulde gå henne so på tvert. "Nei men kjære Fru
Holmsen!" Og endå visste ho ikkje anna enn ho hadde
vori som Folk flest på Lag. Mannen sin kunde ho i
alle Fall tenkje på med godt Samvìt. Det var nok dei
som laut tòla meir av Kona si enn han hadde gjort. Og
kor som var: frå fyrste Tid var det ikkje ho, som hadde
klengt seg inn-på honom.

Nei det var nok svært som han var etter Dykk i den
Tid? sa Fru Mühlberg. -- Å, det var ikkje med Måte!
Alle dei Rådir som til var, brùka han ... -- Eg gløymer
aldri det De ein Gong fortalde: den Kvelden etter
Danselage, veit De. -- Nå, då han kom setjande inn i
Vogni til meg og fylgde meg heim? Ja det var då, det
hende. Han hadde vori etter meg heile Kvelden, og lokka
og lirka og gjort seg til; og ør og fortrylt var eg; og
slik ein ung og urøynd Gjentunge som eg den Gongen
var, so veit De det gjekk vel alltid eit Grand innpå meg
å sjå dette store lange Mannfolke so reint ille farin;
ja; so vart det då til det at han fekk som ein halv Lovnad,
og -- ; eg skal segja Dykk, han fór fram med slik
ein Ofse, at han skræmde meg mest! -- Det kann eg
godt forstå. -- Og sidan tedde han seg som Festemann;
tok imot Gratulasjonar og sende ut Kort; alle priste meg
sæl og misunnte meg; og Prestfolke som eg var hjå, dei
tottest ha gjort reint eit Ovverk, då dei hadde fengi meg
so godt gift. Som rimelegt kunde vera! Kven skulde

SIDE: 8

vel tru anna enn at dette måtte gå godt! -- So
rik som han var ja! -- Ja? Og unge raske Folk var me
båe tvo; og dessutan -- , ja han var no reint hugtekin;
og eg hadde kje noko serskilt imot han heller, den Gongen;
det einaste kunde vera dei Augo ... -- Å ja; men det
var då kje noko å bry seg um. -- Nei. Glad var eg
med å få Fot under eigi Bord òg; for kor godt eg
hadde det hjå Presten, so veit De korleis det er; den
som skal vera både Tenestgjente og Dotter i Huse, so
vert det liksom so utrygt. -- Å Gud ja. -- Men slik er
det; ofte når det ser best ut ... -- Ja det gjeng sjeldan
godt, når dei er so for glade i kvarandre. -- Nei;
det hev eg alltid høyrt. Men kva skulde eg gjera? Når
han endeleg vilde, og når alle talde til ... -- Det
var kje anna å gjera enn det De gjorde, Fru Holmsen!

 -- Og so gjekk det då sidan som det kunde, heldt
Fru Holmsen fram, og ikkje som det skulde. Ja i Fyrstningi
var alt godt og vel, veit De, -- mest altfor vel; han
kringsette meg med Gåvur; heldt Hest og Vogn til meg,
og stasa meg upp med Kjolar og Klædningar som var so
fine, at eg snaudt kunde gå med slikt her upp-å Bondelande.
 -- Hugsar det nok; hugsar det nok!

Å ja; det kunde vera stuslegt mang ein Gong å sitja
her halvnaki å kalle, og tenkje på all den Stordomen
og all den Stasen, og vita at no var det alt ihop spreidt
for Vêr og Vind; kasta ut i Grams til kven-som-helst;
selt under Hamaren for det Folk vilde bjode; mest gjevi
burt. Måtte kje Fru Holmsen tilmed sjå vanlege Bondekonur
gå og sprikje med Kasteploggi og Pynten hennar
frå gamal Tid, vanlege simple Kjeringar, som ikkje hadde
Draum um kva slikt var verdt; ja visste kje korleis ein
skulde brùka det dessmeir! -- Fru Mühlberg sukka; det
måtte vera harmelegt.

Og det alt for Rangskapen og Vitløysa hans; det var
snartsagt det verste! Dei kunde ha sìti med det alt ihop
den Dag idag var, hadde berre han havt Godviljen. Men
no hadde han sett seg fyri at det skulde gå vrangt.
Fekk han det ikkje i alle Måtar som han vilde, so vart
ban ustyrleg, og so bar han seg åt som han var vìtlaus.

SIDE: 9

Det var honom alt eitt; berre han kunde få stelt det so
at ho kom ned i Rådløysa. Og det fekk han.

Ja Stakkar, sukka Fru Mühlberg; arme seg ut, det fekk
han til Gagns! -- Å ja; når ein legg seg um det so.
Slikt Hundeleven som det no tok til med på Fredheim,
med Drykk og Dus og Kortspél og alle Dørir opne både
Natt og Dag, det var so alldri noko Folk hev høyrt
Maken. All den andre Styggedomen er det ikkje rødande
um. Er det sant som Folk segjer, so var der ikkje ei
Gjente på ei Mil i Kring som fekk vera i Fred for han;
og i Kristiania hadde han deim gangande i Flokkar. -- 
"Er bare Halvparten sandt -- ; stygt var det i alle
Fall!"

 -- Og endå, sa Fru Holmsen, var eg tòlsam i lengste
Lage og fann meg i meir enn nokon trur; ja det veit
Gud, at hadde det berre vori noko Rim i det, so skulde
eg -- ; eg er då vel kje verre å koma til Rettes med
enn anna Folk? -- Eg trur ikkje mange hadde tòlt det
De hev tòlt, Fru Holmsen. -- Det var mange som hadde
imot meg av di eg vilde skiljast. Og det kann eg kje
segja noko um; det var nok ikkje som det skulde vera.
Men eg undrast på kva eg skulde ha gjort? Eg kunde
då kje gå der og vente til han hadde teki Live av meg.
Og som han var i dei Tidir, reint halvgalin av Illske og
Drykk, so kunde ingin vita um det ikkje kunde bli Ålvor
av det ein Dag, helst etter at eg hadde jaga Thea or
Huse.

 -- Det var nære på at det skulde vorti Ålvor av òg
ein Gong, veit eg? spurde Fru Mühlberg. -- Ja den Natti
då han braut inn Sovekammersdøri? Den Natti gløymer
eg aldri. Eg hadde so vidt somna; so vart eg uppskræmd
av eit forfælande Brak, og inn kjem han stimande som
ein galin Mann, blå i Andlite, blodsprengd i Augo, -- 
desse stygge ljose Augo De veit. Eg vart som nòmi av
Rædsle og fekk nett so vidt Mæle upp til eit Skrik; so slog
han Klørne i Hovude på meg so det gjekk Hol på Nattkappa.
No kunde eg gjera som eg vilde! bura han.
Anten skulde eg taka Thea heim i Huse att, og beda
henne um Tilgjeving for det eg hadde sagt, eller so skulde

SIDE: 10

eg ikkje sjå Sol i Morgo! Eg kjende alt den brennheite,
sveitte Handi trivlande innetter Halsen min. Ikkje eit
Ord kunde eg få fram; det var som Strupen snørde seg
ihop på meg; eg hadde alt gjevi meg Gud i Vald; men so
Gudskjelov, so kom Gardsguten. -- Ja det er fælt, alt det
De hev lòti gå igjenom, Fru Holmsen!

Det bivra um Munnen på den unge Kona. Men ho
tvinga Gråten ned att.

Og so hadde eg Borni å tenkje på, heldt ho fram.
Dersom han på den eine eller andre Måten skulde få
Live av meg, kor skulde det so gå med deim, stakkar?
Eg visste likso godt som dei andre, kor gali det var å
skiljast; men der var inga Råd; eg torde kje anna. Og
endå hadde eg alle imot meg; ingin vilde hjelpe meg.
Byfuten vart min Uvén for Lìvetidi, då eg tvinga han med
upp til Thea til å røkje etter ... Og Presten Brandt!
 -- Ja no skal De få sjå det Breve, han sende meg;
der var nok ikkje stor Hjelp å få av honom heller.

Fru Holmsen slengde Saumen frå seg og gjekk burtåt
den gamle blåmåla Kista, der ho gøymde på alle
Leppar og Leivingar frå sitt sundsprengde Liv. Breve
fann ho i Lerken, millom Papirbìtar, Klutar og gamall
Hattepynt; so kom ho fram med det og bad Fru Mühlberg
lesa.

Fru Mühlberg las.

"I Anledning af Deres Skrivelse af 24de ds. vil jeg
ikke undlade at bemærke, at det ikke nytter at anmelde
nogen for Concubinat, når det ikke kan bevises at de
Skyldige dele Bord og Seng med hinanden, hvilket vist
ikke er Tilfældet med Holmsen og Nogen af dem De antager
at han lever sammen med. Hvad forresten Maren
Rasmusdatter angår -- "

 -- Ja det var og ei av deim, skaut Fru Holmsen inn.

 -- "da har Hans Enersen Østhoug selv opgivet sig som
Fader for hendes Barn -- "

 -- Det hadde han fengi 100 Dalar for, ja.

 -- "og han har begjært Lysning for at giftes med
Pigen. Da Ho- hm! forseelser ikke er Gjenstand for

SIDE: 11

offentlig Påtale, bliver det Deres egen Sag derom at træffe
Deres Forholdsregler. Volds Præstegård -- Brandt."

Fru Mühlberg såg upp. Stakkars Dykk, Fru Holmsen!
sukka ho hjarteleg.

Då kunde kje Fru Holmsen meir; ho gav seg yvi
i Gråt.

 -- Ja det er ingin som veit, kor vondt det hev vori
for meg! jamra ho, med Lommeduken for Andlite.

Men, lagde ho til, då ho nokorlunde hadde vunni seg
yvi att, det som hev hendt i Dag ... at eg ikkje skal
få ha Fanny heller hjå meg ... det tykkjer eg mest
blir det verste.

Fru Mühlberg tagde reint still; ho var ikkje langt frå
Gråten ho heller.

Aldri i Verdi hadde eg gjort det eg gjorde, dersom eg
ikkje hadde trutt at eg skulde få ha Borni hjå meg,
heldt Fru Holmsen fram med Gråten i Halsen. No hev
eg lòti sleppe dei tvo, av di eg ikkje fekk Hjelp; skal no
Fanny òg koma på Viddi, so vanskeleg som ho er, og
eg bli sitjande att reint åleine ....

Gråten kom att, og vart so sterk at Fanny òg lydde
etter.

Eg sa det til han dei hundra Gongir, stridgrét Fru
Holmsen -- med meg fær det gå som det kann ...
men tenk ... Borni! Ho lagde seg fram yvi Borde
og gav seg yvi i Gråten; heile den spede Kroppen
riste.

Fru Mühlberg strauk seg yvi Augo og gjorde seg so
fast i Mæle som Råd var: ja det er ille, når dei småe
lyt burt; det er nok ingin som kann vera i Staden for
... Far og Mor ... helst for Mor då.

Fanny hadde reist seg upp; ho stod og såg på Mor
si med Forundring.

"Mama 'tygg," sa ho med eitt. "Mama 'tygg; itte
'klike! Mama 'nil, Mama tie pent; itte klike!"

No kom Fru Mühlberg òg på Gråten. Fru Holmsen
vart reint kløkt; ho treiv i Bråhug den vesle upp-til seg
og kysste henne brennande.

Då Fru Mühlberg hadde komi seg att, fann ho fram

SIDE: 12

Pungen sin og gav Fanny ein Syvskilling. So hugsa ho
at ho skulde heim og laga Mat.

Den godslege Kona hadde vorti so kløkt, at det reint
var vondt for henne å få sagt noko. Stakkars Fru
Holmsen, stakkars Fanny; kor skulde dette til Slutten
gå?

Sanneleg vilde ho kje sende Jomfru Thorsen hit med
noko god Mat til deim, um ikkje anna, og det trast og;
Gud veit kor det kunde stå til her i Huse no, so veik
som Fru Holmsen i seinare Tid hadde vori.

Ja Adjø då, Fru Holmsen! rette ho seg upp; no må
De kje ta det for tungt heller. De veit der må bli ei
Råd ... De fær hugse at der er ein som ... ikkje
gløymer oss ... Og so hugsar De Avtala; De må koma
og hjelpe meg med Vårbunaden; elles vert eg reint upprådd.
Adjø då, kjære Fru Holmsen! Adjø Fanny;
adjø vesle Krulltoppen! Det greider seg nok, skal De
sjå. Adjø adjø då!

 -- Fru Holmsen sat og kjælte for Fanny og roa seg
etterkvart. Gudskjelov; ho hadde då Venir; ei Råd
måtte det vel bli. Kva tru det var for ein Skilling
Fanny hadde fengi? Ein Tolvskilling! -- Nå, so skulde
me då kje turve lìva på Jordeple og Salt i Dag,
kor som var. Og etter Non kom ho Gamle-Kari; so
kunde ein få Greide på ymse Ting ... Ja for um so
var, so vart det då vel kje ho, som kom på Kassa!
Det vart han, -- han, som ikkje kunde forsyrgje Borni
sine. Og fyrr Fanny skulde der inn til denne Jomfru
Henriksen, fyrr -- . Han kunde somenn vera lik-til å
koma på Kassa til Slutt. Det kunde bli plent ein høveleg
Ende på alt Skryte hans. Og Gamle-Kari, ho visste
nok Vegen. -- 

Kunde ein so koma inn til Kristiania og lære Kjolesaum
 -- . Jamenn fekk Bror Nils hjelpe henne med det;
ho fekk gjera Ålvor av det og høyre etter. Sidan kunde
ho koma i Veg og drive stort. "Fru Holmsens Sy-Etablissement",
 -- det vart alltid likare enn å sitja her og snu
gamle Kjolar.

SIDE: 13

II.

Gamle-Kari hadde visst Vegen. Og mange gamle Venir
og Drikkebrørar av Lastehandlar Holmsen sat i Fatig-
Komissjonen; mot tvo Røystir, Presten Pukstad og Skræddar
Evensen, hadde Fru Holmsen der fengi eit "Bidrag til
Fannys Opdragelse" på tri Dalar Månaden.

So kunde ho då få seg Hus på ei Gjerd. Ei ljos
stor Stogu med Kjøk fekk ho til tvo Dalar Månaden utmed
Bordtuftom ein Stad; der var Utsyn til Gate og Sol,
og Fru Mühlberg hjelpte til med Innreidingi, so der vart
nokorlunde verande. Og no kunde ein då ikkje bli husvill
meir. Jamen var det godt å hava noko visst; og
det um det ikkje var so mykje heller.

Det vart ei god Tid for Fru Holmsen no. Alt gamalt
Kjendsfolk hugsa henne både med Helsingar og anna;
ja um det var Folk som i Holmsens Tid hadde haldi seg
frå Huse, so tok dei no til å gjera seg kjende. Og
underleg nok visste ingin um det som sist var hendt;
det vart aldri nemnt noko um dei tri Dalane til Fanny.
Det var nok eit Grand Folkeskikk i desse Småbyfolki lel,
kunde ho skýna.

Frå Nils, Bror sin, fekk ho um ei Stund Svar på
det Breve ho hadde sendt um Kristianiaferdi; og Svare
var rett beinsamt.

Nils totte der var Vìt i Tanken; han vilde hjelpe henne
so langt han kunde, både med Pengar til Syskulen og
med Hus. Ein leid Ting var der: Kona hans kjende seg
ikkje god til å taka imot Fanny. Endå um dei hadde
havt Rom kunde ho kje gjera det; ho var veik med Helsa
og måtte hava Ro. Og Fanny var vel ikkje nett so stillfarande
av seg no for Tidi, kunde han tenkje. Men det
måtte vera Råd med å få Fanny inn einkvar annan
Stad for den korte Tidi, meinte Nils; og um so var, so
kunde Fru Holmsen koma når ho vilde.

 -- Ja sjølvsagt måtte det vera noko i Vegen! Dette
Svare var i Røyndi jamgodt med nei. Kor skulde ein
gjera av Fanny, so brysam og leid som ho no var? -- 

SIDE: 14

Hjå Fru Mühlberg? Det måtte vera det einaste. Men
no um Sùmaren og ut-etter Hausten hadde Fru Mühlberg
nok og meir enn nok med Hotelle sitt.

Å nei; det skulde vel bli rådlaust, kunde ho tru. Ho
hadde havt det for godt eit Bìl; og for det skulde ho no
svide. Ho fekk leggje seg i Logn til eit anna År. Då
vart Fanny større; og då kanskje det kunde jamne seg.
Dermed var det Åre au spillt. Men når det skulde so
vera, so fekk ein finne seg i det.

Med stor Uhug tok ho til med Sùmarsaumen sin. Det
var ei Trøyst at ho kunde sitja burte hjå Folk mykje;
det var som Tidi gjekk lettare då.

Fanny fylgde med frå Hus til Hus, når ho elles vilde.
Men det var ikkje alle Stadir den vesle lika seg; venteleg
gjorde dei kje alle Stadir like mykje Stas av henne.
Stundom vart ho då send i Veg til Sakførar Lehmann
eller andre gode Kjenningar med den Helsingi, at ho
"skulde få vera her i Dag". Og so snilde var Folk, at
dei altid tok imot henne.

Det kom vel noko av at Ungen var so løgleg. Sakførar
Lehmann fann henne reint makalaus; når han kunde
få henne til å syngje eller "preike", fekk den gamle
Skjemtegauken seg sin beste Lått.

Ein av dei Stadine der ho lika seg best, var hjå Grosserar
Johannesen. Der var der tvo Mostrar som slost
um henne; og ho fekk Slikkegodt og Sukkerty, so ho
mest for-åt seg. Og til Leikebror hadde ho han vesle
Frits, Kjærasten sin. Det var reint løglegt so godt som
dei tvo kom til Lags. Tenk um det, som no var Gaman,
kunde bli Ålvor ein Gong; tenk um det kunde bli eit
Parfolk av desse Ungane! Det kunde vera noko, det, tenkte
Fru Holmsen.

Um Lag jamgamle var dei, runde og digre som Rullepylsur,
han sjømannsklædd og hjulbeint, ho grå og ljos.
Dei heldt seg mest ned-i den store Hagen til Johannesen,
der Kirsebertréi stod med Fennar av kvit Blom, og
Aplane au tok til å bløma og blaga, i kvitt og rosebleikt.
Men i Blomesengjom lyste Symre og Nykleband og Vårblomar
av alle Slag, og i Dammen siglde Andemor med

SIDE: 15

alle sine trill-runde gule Ungar. Nære ved, uppe på
ein Stolpe, var der eit Hus, der det budde Duvur, snøkvite,
stålblåe, glansviolette, forunderleg fagre; berre
dei hadde havt so mykje Vìt at ho kunde ha fengi klappe
deim på Ryggen. Det gildaste av alt var Leikvollen,
der Huska og Ringane var; der hadde Frits Stall til Hesten
sin au, ein stor Hest som gjekk på Meiar. Og so
hadde han Bygningstimber som ein kunde byggje Kongsgardar
og Krigsborgir av; Fanny for sin Part lika best
å byggje Kyrkjur.

Vart det keidt i Hagen, so rusla dei ut i Byen. Dei
gjekk og heldt einannan i Hendane og var Kjærastfolk.
Utanfor Krambuglasi stod dei og glodde; Fanny valde ut
det ho hadde Hug på, og Frits skulde kaupe det åt
henne, når han vart stor. Ender og då gjekk han inntil
henne og lyfte upp det vesle blåe Sløre ho hadde for
Andlite og kysste henne; det totte Folk var løglegt. Dei
stana upp i Gata og lo; Tenestgjentur og Krambukarar
stod på Troppine og lo; unge Frøknir sat attum Gardini
og smilte og nikka til deim. Det vart gjort ei Vise
um desse tvo små Kjærastfolki, og den Visa vart til ein
Folkesong i Kristiansborg:

"Å Frits Johannesen, det Bustehu'e
ho Fanny Holmsen skal bli hans Frue;
og er det laga so er det likt;
i Byens Kyrkje dom skal bli vigt'.

Og Presten Pukstad skal vi' dom samen,
og Klokkar Eilertsen skal segja Amen.
So gjev Fru Holmsen ei Steik so fin;
men J. Johannesen gjev Brennevin!"

 -- Det var elles på dei Tidir no, at Fanny laut til å
lære eitt og anna; og det gav Fru Holmsen mangt å
tenkje på. Vrang og vill var Ungen, med alskyns Påfynster
og ymist Tull; det vart ingin Leik å få Skikk
på henne.

Fru Holmsen byrja med å lære henne Fadervår.
Kvar Kveld når ho hadde lagt seg, laut ho segja fram,
etter Fyrisegn av Mor si, desse Bønine som var so vande

SIDE: 16

å hugse: Fader vår -- ; helliget vorde -- ; ho vart arg
stundom og sagde nei, men fekk då vita at Gud ikkje
likar uskikkelege Smågjentur. Og Gud var ein stor
Herre som kunde gjera med oss kva han vilde, ja taka
Live vårt og etterpå stengje oss inne i ein Bakeromn;
so Fanny laut agte seg for å erte upp den Mannen. Men
var ho snild, og glup til å lesa Fadervår, so vilde Gud
au vera snild mot henne; for snilde Born lika han. Var
Fanny ikkje reint i Ulag, so lét ho seg segja med dette;
helst såg det ut til at ho tok Fæla, når Mor hennar
fortalde um den gloheite Bakaromnen.

Det tok til å bli vandt å halde henne burte frå
Gata og Bord-Tuftine. Ho vilde ut og leike seg. Men
Fru Holmsen vilde ikkje vita av det; Dotter hennar skulde
ikkje vekse upp i Lag med alle dei Fatig-ungane. Det
vart mykje Uhugnad av dette, og mykje Leidskap. Rådlaust
var det å setja Forbode igjenom strengt au. Vilde
ein hava Fred ei Stund, laut Lovi av og til sova. Det
kunde vel ikkje vera so fårlegt for ein Gong Skuld
heller. Då visst ikkje no med' ho var so liti. -- 

 -- Det skulde bli eit Grand Gaman i Kristiansborg lel
den Sùmaren; ein Dverg, "Admiral" Picklonomini, kom på
si Rundreis til Byen og synte seg fram. Han "tala" på
den store Salen i Fru Mühlbergs Hotel um Napoleon den
store; og Fanny fekk vera med å sjå han. Han kom
fram på eit stort Bord i ei naud-ven Mundering; so tala
han på noko som skulde vera svenskt, og vart vel fagna.
Serleg vart Fanny glad i han; og Dagen etter måtte
Mor hennar taka henne med seg til Fru Mühlberg; so ho
kunde få gjera seg kjend med Karen. Og no vart Admiralen
på si Side so hugtekin i Fanny, at ho måtte
vera der ut-etter Dagen og leike med'n. Dei skýna kje
Måle til kvarandre, men tala saman like godt, og lo saman;
og Dagen etter måtte Fanny koma att. Enden
vart, at Admiralen vilde ha si kleine petite amie med
seg på Framsyningi næste Gong. "Admiralinna" tenkte
seg um; svara so ja; og då Admiralen lova Fanny
"en Mark'e", so lét Fru Holmsen det like eins
skure.

SIDE: 17

Det vart ein gild Kveld. Upp-å det store Borde stod
det eit lite Bord, der Admiralen hadde Bøkane sine; attmed
dette stod det ein Barnestol, som og vanleg var til
hans eigi Bruk; der sat Fanny no og præsidera. Folk
kom i slikt Godlag ved dette, at Fru Picklonomini våga
på og gav heile Framsyningi uppatt; då vart Salen stappfull.
Og Moro vart der. Fanny var so upp i Vêre at
ho sjølv tok til å gjera Kunstir, med Minur og Teikn til
Folk; og dette vart der slikt Gaman av, at Admiralen,
som og laut læ, måtte slutte med Tala si, fyrr han var ferdug.

Når Fanny sidan skulde gjera sine Småkunstir for
Folk, hermde ho alltid etter Picklonomini. Og det gjorde
ho med Klemb: "En 'tor man -- en liten man!" deklamera
ho; en liten man, en 'tor man! Men en 'tor man,
 -- mycke liten man, og mycke liten man -- mycke 'tor
man!" Gamle-Kari lo so Tårune rann: "Hå, hå, hå!
det klær, det klær, sa Grisen, fekk Snørliv!"

 -- Den låke Årstidi hadde teki til, og det på same
Måten som vanleg. Det som vart tent i Arbeidstidom
var ikkje meir enn at det strauk med noko-so-nær etterkvart;
dessutan skulde ein hava seg eit Plagg so ender
og då, og eit Par Sko, og lite ny Pynt til den gamle Staskjolen;
Fanny skulde hava sitt, ho med; og kom so
dei arbeidslause Tidine, eller um ein vart sjuk ein Gong,
so var det svarte Matnaudi med same. Og so var det
det gamle Gnage då: lìva på Jordeple og Mjølmat og
ei Sild att-imillom, slite seg fram med Borging, men smått,
so det kunde halde ut; og so elles lite på, at det kunde
falle ein Godbit av so ender og då frå Borde til gamle
Kjenningar; -- å jau, ho kunde den Visa no, Fru Holmsen.

Og endå var ikkje Matnaudi det verste. Det verste
var, at Tidi fall so lang. Det kunde vera leidt og langsamt
å sitja burte hjå Framande; ein kjende alltid at
ein ikkje høyrde til der; men sitja heime hjå seg sjølv
og glo på tome Veggir med eit Spýtety i Hendane -- 
då vart Tidi endelaus reint.

Det såg ikkje ut til at nokon vilde beda henne til seg
på Lande heller denne Sùmaren. Venteleg var det Fanny

SIDE: 18

dei kvidde seg fyri; Fanny var allstad i Vegen. So fekk
ein sitja her og glo. Hadde det endå vori som i
Kristiania, at det kunde vera eitkvart å sjå på Gata!
Men nei då. Ikkje eit Menneskje. Det kunde vera ein
Bonde som kom skranglande ender og då med Lortmerri
si; men jamenn skulde den vera smånøgd som iddest
snu på Hovude etter slikt-noko. Den einaste
Tidtrøyten ein hadde var då Ungen, som masa og sangra
og vilde ut; var ho roleg ei Stund, so kunde ein vera
trygg for at ho hadde funni på noko gali. Fru Holmsen
tenkte på den lange Sùmaren og kjende seg hugsprengd.
Dagane snikte seg fram som Makk på ein Vèg; ein
kunde kje sjå at dei kom av Flekken.

Det vesle Gull-Ure som dei hadde kaupt att til henne
etter Auksjonen, av di det var Ervegull, låg i Øskja si
på Borde og gjekk og gjekk; sjå på det kunde aldri
hjelpe. Ho tvinga seg i lange Stundir til å halde Augo
frå det; tenkte på andre Ting; på Kristianiaferdi; på
Framtidi; på Middagsmaten; på Gamle-Kari; det vart so
lengi at ein kunde bli grå i Hovude av det; -- no laut
det då vera gjengi ein Times Tid eller so. Ho såg på
Klokka. Mange Takk. Det var gjengi sekstan Minuttar.

Fru Holmsen lagde Spýtetye frå seg; reiste seg upp;
strekte seg; geispa; lagde seg i det opne Glase og såg
ut; kanskje kunde Gjenta til Grannen koma drivande. So
vart det eit lite Drøs: skulde dei eta snart? Kva skulde
dei hava til Mat? Hadde Hansemann fengi den fjorde
Tonni si? Hadde dei høyrt noko frå'n Jens i Amerika?
Eller ho gjekk ut og inn frå Stogo i Kjøken og frå
Kjøken i Stogo att; stelte på eitkvart; vatna Blomane;
kannhende kunde ein koma på noko, når ein gjekk so
og dreiv. Eller um Gamle-Kari kom, og hadde Tid, so
ein kunde gå til Fossen! Og Klokka låg i Øskja si på
Borde og peika og peika på det same og det same, so ein
fekk Hùg til å taka og kaste ho i Golve og trå på ho.

Sùmetidir gav ho seg reint yvi og sette seg til å storgråte.
Når det ikkje var uthaldande, og ein like vel
skulde halde ut! Å Gud, å Gud, at ein skulde sitja
her å sjå sitt unge Liv gå so jammerleg til Spilles!

SIDE: 19

Tidi gjekk skræmeleg fort. År etter År, År etter
År; Tidi var ein Eimbåt som gjekk frå henne; no
svinga han um Odden; her sat ho etter; var ho ikkje alt
27 År kanskje? Kor lengi var det då att til ho var
30? Inkjevetta. Inkjevetta. Det var berre som å reise
seg upp og setja seg ned att.

Og no hadde ho vori Enkje i tri År. Tri av dei
beste Åri burt-vavra i berre Vas; ikkje ein Dag fekk
ho sjå att av dei Åri, ho; ikkje i all Æve. Og her sat
ho. Tidi rann og Tidi tærde, både på Hud og på Hùg;
ein, tvo, tri var ho ei gamal Kjering, som inkje noko
Menneskje iddest sjå på.

Å han -- , han -- , Skarven, Kjeltringen! Dersom ho
endå på skikkeleg Måte hadde vori Enkje; men kven
våga seg i Lag med ei som var fråskild? ei fråskild
Kone med tri Born?

Og ho som hadde slik Hùg til å lìva og vera med.
Var det kje det som var Ulykka den Gongen då ho
gifte seg og? Ho hadde ikkje totst kunna vente lenger
... Og no skulde det vera slutt. Slutt utan Von, utan
Hjelp, utan Råd. Midt i dei likaste Åri.

Å Gud hjelpe henne; Tidi gjekk visst fort nok. Både
for fort og for seint; ein underleg Trolldom. So seint
at ein kunde døy av det; men burte fyrr ein visste Ord
av. Dagen lang som Postillboki; Åre stutt som ein
Geisp.

Sitja her å surne burt i sine beste År; lìva halvt på
Nåde og halvt på Sveltihel og bu seg på Alderdomen,
 -- det var dei Vonine ho no hadde å hyggje seg med.
Kva var det ho hasta etter? Vart ho ikkje tidsnok
gamal? Kvi var det henne so um å gjera å bli av
med Tidi?

Ho lengta og harma seg so ho fekk Hovudverk. Og
det var kje denne vanlege Verken som ein kunde vaske
burt med Edik og Vatn; det var ein Verk so ho kunde
gå frå Vìte, ein Verk so Heileskåli kunde sprengjast
sund; og so fylgde det slik ei Uro med, slik ein Angest;
når den Pina kom, laut ho åt Sengi og herre lata
Verdi sigle.

SIDE: 20

Ikkje var ho frisk elles heller. Gud veit -- ; det var
vel det kalde Golve ho hadde havt der ho budde sist.
Å den Skarven, den Skarven; det Avåt -- !

 -- Nei; det fekk bli ei Råd med den Kristianiaferdi
lel. Um ikkje for anna so for Umskifte. Kunde
kje Jomfru Henriksen taka Fanny, tru? Berre for dei
Par Månane? Ho som hadde dei tvo andre fyrr? -- 
Fy. Å nei; so vesalt skulde det ikkje bli med henne,
at ho skulde tigge seg til noko av Mann sin's Frille.
Det kunde vera gali nok at Tausi hadde Lea og Tom.
Men det var då noko som han fekk svara fyri.

Likevel, Tanken kom att. Fanny kunde ikkje taka
nokon Skade av det; og med Skammi vart det det same
på Lag. Kom ho til Kristiania, so kunde ho sidan stelle
seg so at ho fekk alle Borni heim; kom ho der ikkje,
so vart vel Borni verande der dei var til dei var reint
øydelagde. Nils, Broren, turvte ikkje so mykje som
vita um det. Ho kunde finne på eitkvart; han hadde
kje noko Umgang korkje med Holmsen eller Jomfru Henriksen,
han.

Ho tok dette upp-att og upp-att for seg sjølv so lengi
til dess ho ein Dag vann seg yvi og skreiv til Jomfru
Henriksen.

Breve vart ikkje sendt; ho umrådde seg att, då det
kom til Stykke. Ho var ikkje god-til å brjote seg so
små. Ho fekk heller gjera seg hard og drygje.

Men Tidi fall for lang; og ein Dag sende ho likevel
Breve.

Herre Gud, kva skulde ein Stakkar gjera. Den som
ikkje hadde Råd til å gå rett, so fekk ein krøkje seg;
ein fekk heller sjå til å rette seg upp-att sidan.

Ho torde kje drygje til eit anna År. No hadde ho
Tilbòde, og no fekk ho taka imot det. Næste År kunde
det vera tusund Ting i Vegen; Nils kunde hava mindre
Råd; det kunde vera endå låkare med Marie; nei,
nytte Tilføre med' det var der; ein annan Gong var ein
Skjelm.

Når alt kom ihop, so var det for Borni si Skuld ho
gjorde det.

SIDE: 21

III.

"Hva hetter du da?"

"Fanny Margrete Holmsen."

"Nei jasså. Hvor gammel er du?"

"Je blir fem År den 9de Januar."

"Det var svært. Du er visst en flink liten Pike du?"

"Ja."

"He-he."

"Når je blir stor, ska je bli flink."

"Jasså; hva ska du da bli?"

"Skuespillerinde!"

Både Fru Holmsen og Jomfru Henriksen måtte læ.
Det er Sakførar Lehmann der uppe som hev sett det i
henne, forklåra Fru Holmsen.

Det gjekk trådt med Samrøda. Dei smilte til kvarandre
og var søtmælte og blide; men rett som det var
tagna dei; og so brùka dei Fanny til å fylle ut med.

Fru Holmsen venta på Lea og Tom. So seine som
dei vart! Kunde det vera noko i Vegen? Var dei sjuke?
utsvelte, so dei ikkje kunde gå? Kannhende hadde dei
ikkje Klæde so dei kunde vise seg?

Ho sat og glytte til Jomfru Henriksen frå Sida og
undrast på, kva der kunde bu i henne. Kunde det vera
noko godt i slik ei Taus? Ho såg ikkje snild ut. Det
var eit skrint, magert Kvinnfolk med stive Faktir; Augo
var småe og blåkalde, Munnen bleik; Mæle fekk lett
ein kvass Klang; ein kunde taka henne for ei Skjerpe.
Men det var ho vel ikkje heller, når han heldt ut med
ho; då måtte ho vel vera anten ven eller snild, og
når ho ikkje var ven, som visst ingin skulde segja henne
på, so måtte ho vel vera svært snild då, skulde ein
tru. Endå det var utrulegt alt det Mannfolki kunde
halde ut med, berre dei fekk hava det på Ungkarsfot!
Eller kannhende det var Pengane hennar han gjekk og
fridde etter. Han var Mann for alt. Og her var visst
Pengar nok. Det var berre Velstand kor ein såg; godt
gjekk ho klædd, med Øyredobbar og Gullstas; og slik

SIDE: 22

ein Innbunad var her, i Valnot og Bjørk med Ripstrekk
og Plüsch, og fine Borddukar, og Golvklæde, og på
Veggjom store gilde Oljetrykk ... å jau! Han måtte
gjeva av seg, denne Modehandelen.

 -- Der var Borni! -- nyvaska og stelte; Fru Holmsen
var i eit Sprang burt-hjå deim; huka seg ned og tok
deim inn til seg; kysste deim; grét; å Gud vere Lov
og Takk! -- dei såg ikkje verst ut endå.

Dei såg heller godt ut. Knapt klædde var dei alltid,
men heile og reine; og den bleike Hamlìten -- nå,
Herre Gud, alle Born var bleike i Kristiania. Ho hadde
uroa seg meir enn det turvtest. Upplæring fekk dei visst
au; dei hadde helsa på Mor si rett vent; og skipelege
og stille var dei, so Fanny tok seg ut mot deim som eit
lite Villdyr. Når alt kom ihop vilde ho visst hava godt
av å vera her eit Bìl. Der uppe fekk ho rå seg sjølv
meir enn godt var; her kunde ho bli aga litegrand, og
det vilde visst ikkje gjera Skade.

Fru Holmsen bar upp Målemne; Jomfru Henriksen
gav eit nådigt Svar. Det fekk vera som ho hadde sagt
i Breve sitt, sagde ho. Holmsen hadde vori henne slik
ein Gagns Mann i Forretningi, med Regnskapsførsle og
Greiding av Vanskar, at ho vilde vera rimeleg mot han
att so langt som Råd var. Ja eg veit nok kva Folk
segjer, lagde ho til; men De veit, at skulde ein høyre
etter Folkesnakk, so vart ein snart grå i Hovude. Elles
hadde ho alltid vori barnegod; og når det dertil var Born
som var heimlause å kalle, -- og når Frua ikkje hadde
onnor Råd -- ; det var alltid so vondt å segja nei, totte
Jomfru Henriksen. Stelle Born trudde ho nok at ho forstod
seg på; Frua turvde ikkje bry seg i so Måte.
Fanny skulde få det som dei tvo andre hadde det; og
då vilde Holmsen vera fornøgd. Ho hadde tala med
han sjølv um dette; og for hans Skuld, som sagt; og
når Frua var i slik Naud ...

Fru Holmsen tagna meir og meir. Ho lét Fanny vera
etter og gjekk, med samanknìpin Munn og heit um Augo. -- 

 -- Det stod godt til med Bror Nils, men mindre godt
med Marie. Ho vandra um i Huse framand og fordrøymd,

SIDE: 23

og hadde kje Greide på nokonting. Det var ein halvtrylt
Teolog ho var komi i Hendane på; og han hadde
sett det i henne, at ho og han sjølv og nokre til skulde
fara lìvande til Himils no snart. So gjekk då Marie Pedersen
og venta på dette, og heldt seg reidug stødt, so Brudgomen,
når han kom, ikkje skulde finne henne sovande. Ei
Gjente styrde Huse, og det gjekk som det kunde. Det
var som Nils hadde sagt: her var ikkje Rom åt Fanny.

Fru Holmsen sjølv fekk det godt nok; og so hadde ho
Lykka med seg og kom inn hjå Systrane Mehlum i
Prinsens Gate. Systrane Mehlums Sy-Etablissement galdt
for eit av dei beste i Byen.

Her lærde ho Kjolesaum og høyrde nytt; dei visste all
Ting, Gjentune her, og meir enn dei vel kunde hava
godt av. No um Dagen var det ein stor Fallit, dei heldt
på med; Spursmåle var, um den fine Ætti til Grosseraren
kunde fri han frå Tukthuse. Tausesògune hans
forfór dei kunnigt og vel; det var likt til at Grosseraren
i den Vegen og hadde vori ein leid Kar. Og endå
meinte sùme at han hadde sine Overmennar. Ein slik-ein
som Thomas Trondby hadde nok endå fleire Syndir på
sitt Samvit; og Henrik Lund vilde dei kje snakke um
dessmeir. Elles var der no det med Henrik Lund, at
han hadde denne Kona; når det kom til Stykke so var
ho ikkje stort likare, ho. Ja det var ei av rette Slage
det; ho var verre enn både den og den. Det var elles
ikkje godt å vita kven som var verst; dei var ikkje svært
mykje å tru, desse fine Fruine. Det såg me her den
Gongen då dette fæle kom upp -- ; tenk, dei hadde haldi seg
med reint simple Fyrar som dei betala ... Og då dei
kom for Politie -- ja so vidt var det komi at Politie
fekk i det -- , då var dei endå so forherdige at dei forsvara
seg. Kva skal me gjera? sagde dei; Mennane våre
hev sine Gjentur ...

Fru Holmsen tenkte med seg, at det var nok ikkje
verdt å tru alt det ein høyrde heller. Men Byen måtte
ha versna kor som var; for ho hadde nok høyrt gjeti
utrugne Mennar i si Ungdoms Tid, men aldri utrugne
Konur. Ja det kunde vera bland reint simple Folk ...

SIDE: 24

og so ein sjeldan Gong millom dei alra-finaste; som t. D.
den Hoff-Frua, som måtte upp-å Slotte kvar Gong
Kongen var her; men det var no på ein annan Måte
med det. Å jau; det skulde koma til å sjå ut i Verdi,
dersom Kjeringane gav seg til å laupe galne tilliks med
Mennane! -- 

 -- Det vart ein sur, våt Haust med Regn og Søyle,
so Byen tok seg ikkje noko godt ut. Eitkvart skulde det
vera i Vegen, må-vita. Med Føtane var det verst;
sjølvsagt hadde Skomakaren sytt for at Styvlane var
utette. Men det var Moro å vera i Byen lel. Det var
slik Framferd i Folk her; dei gjekk kje og dilta og drog
seg som upp-å Bondelande. Det var reint som ein fekk
eit nytt Liv i seg berre ein kom ut på Gata.

Og slik som Byen vaks! Ho gjekk og gledde seg som
upp-i eit Eventyr. Best som ho var heime i sin eigin
By, der ho kjende kvar Gatestein og kvart Søyledy, stod
ho framand og fortrylt i nye Gatur som ho alldri hadde
set fyrr. Sjølve Grunnen var umsnudd; Høgdir var burtkomne
og Dokkir fyllte.

Men Jomfru Henriksen fekk ho meir og meir imot. Og
mindre og mindre kunde ho tru, at Borni hadde det som
dei skulde i det Huse. Det var nok ikkje berre av det
gode, at dei var so stille og rare, Lea og Tom. Når
ho kom til å vera åleine med deim, klengde dei seg
inn til henne og bad um å få vera med heim; få vera
med deg heim, Mor, sutra Tom; få vera med deg heim,
Mama mi! Kom so Jomfrua inn att, stiltra dei seg burt
og gøymde seg i kvar sin Krok, liksom dei skulde ha
gjort noko gali. Fanny, som ikkje hadde Vit nok til å
styre seg, skreik som ho var vill, kvar Gong ho såg
Mor si: eg vil vera med! eg vil vera med! Og det vart
verre og verre å sleppe ifrå henne.

Fru Holmsen hadde gjerne eitkvart godt med til deim
når ho kom, helst um Sundagen; og det var hardt å
sjå kor hole dei var etter kvar minste Bìten. Og so
stygt som Jomfrua glodde på deim når dei åt. Lea,
som best kunde styre seg, lagde gjerne sitt Stykke i Lùmma
og sagde at ho vilde eta det upp "når ho fekk Mathug";

SIDE: 25

 -- å jau; det skulde ho få oss til å tru! -- Dei hev
ikkje godt av å eta millom Måli, sagde Jomfru Henriksen.
Eg tenkjer dei hev godt av å eta når dei er
svoltne, meinte Fru Holmsen. Ja De trur no vel ikkje at dei
svelt her? spurde Jomfrua og letst smile. Eg kann ikkje
tru at De er so ... hjartelaus, svara Fru Holmsen, ho
drog på det; eg vilde nok vita korleis den skulde ha
det i si siste Stund, som hadde det å tenkje på, at ho
hadde svelt eit Barn! -- Eg hev det kje på den Måten eg,
meinte Jomfrua; og De tarv visst ikkje setja Dykk i Kostnad
for Borni si Skuld. -- Å, det gjeng i deim det dei
fær, ser eg, svara Fru Holmsen.

Det kom til Ordskifte ender og då. Og dei kunde
erte seg upp, til dei gjekk rundt kvarandre som tvo Kjettur,
med Klørne kvar Stundi uppunder Augo på kvarandre,
rykkjande, klåbrennande etter å hogge til. Det
var fælt at ein ikkje kunde få sleppe seg laus, totte Fru
Holmsen; men der var inga Råd; berre ein sagde eit
Ord, so -- : "ver so god; tak Ungane att! ver so god!
inginting i Vegen! gjerne for meg!" -- Ish, for eit
Menneskje.

Men var det so at Borni gjekk der og svalt, so måtte
og skulde ho gjera ein Utveg. Um ho so laut gå til
Holmsen att -- ; for Borni si Skuld fekk ho gjera det.
Og når ho kom for deira Skuld, so måtte vel han òg
taka til Vìte. Han kunde ha so lite Hjarta han vilde
for Borni sine, so visste han då at dei måtte ha Mat.

Ho gjorde seg kjend med Tenestgjentur og Skurekjeringar
og kven-som-helst i den Garden der Jomfru
Henriksen budde, og fekk då høyre mangt Slag. At
Jomfrua var rædd for Maten var noko som alle visste; og
Juling fekk Borni rett som det var; det kunde ein høyre
heile Gata burt-igjenom. Det var kje nokon Stad for
Born å vera i det heile der. Holmsen sat hjå Jomfrua
og tura mest kvar Kveld; og når han gjekk att, -- "ja
det ser me um Morgonen". Ho, Jåla, gjekk og innbilte
seg, at han vilde ha henne; men me fekk no sjå, når
han hadde gjort Ende på Pengane hennar; og det kunde
vel ikkje bli so lengi til. "Nei; var det eg, so skulde

SIDE: 26

no Borni ut av det Huse; og det heller i Dag enn i
Morgo!"

Fru Holmsen spurde upp Mannen sin. Han hadde
gøymt seg godt; men ho fann han. Og ho fortalde han,
at Borni hans svalt. Men han var den same som han
hadde vori. Han vilde kje høyre; gjekk berre att og
fram på Golve og vreid seg. Det er greidt, ja, murra
han; Bysnakk og Slarv ja; det er noko for deg! Ho bad
og tagg; ho tok til Gråten; talde for han so det kunde
røre ein Stein; men ingin Ting beit på han. Um han
ikkje skulde få vera fri Gnage hennar no heller? sette
han i. Um ho hadde sett seg fyri å forfylgje han, til
han låg i si Grav? -- Med Borni hadde han gjort det
so godt som han kunde. Han visste ingin annan Stad
å gjera av deim. Hjå Jomfru Henriksen hadde dei det
godt; dei fekk Mat og Klæde so dei berga seg, og meir
Folkeskikk enn dei kunde lære av Mor si. Fanny kunde
og få vera der; og då var Semja uppfyllt frå hans Side;
 -- du tarv visst ikkje bry Amtmannen der uppe for den
Skuld! grylte han. Ja du trur kanskje ikkje eg veit det?
... at du vil hava Resolution på meg som på ein
annan Slusk! ... Endå rart, at du ikkje vil hava meg
på Kronarbeid! -- Å, meinte ho, du slepp frå alt du;
du hev nok visst å stelle deg so. -- Kva vil du eg skal
gjera då, Menneskje! Det eg åtte der uppe hev du
hjelpt meg ifrå; og noko anna hev eg kje fengi enno;
og fær ikkje heller; eg er leid av alt; gjev Fanden i
heile Greida ... ish; det forstend ikkje du. -- Nei det
er greidt, at ikkje eg forstend noko; men so mykje forstend
eg, at dersom du lét meg få det som du sumlar
burt ... -- Reis til Helvite, Madam! No vil eg kje
høyre meir av dette Vase ditt; forstend du det? adjø! -- 
han treiv Hatten og rømde; der stod ho.

Ho gjekk gråtande heim.

Å, so rådlaust og stygt og fælt som alt var. Ingin
å gå til nokon Stad; han som skulde vera den næmaste,
han var den verste.

Han var verre enn fyrr. Og so forkomin som han
var. Tenk; dette skulde vera Skogkongen. -- Å jau;

SIDE: 27

Gud hjelpe oss for Konge! Han hadde kje so mykje
som eit Rom for seg sjølv; Kammerse hans hjå Ølhandlar
Simonsen i Vaterland, det vart samstundes brùka
til Losement for Ferdafolk ... Og som han såg ut. Øltung
og sabbin, sluskut og slurveleg klædd, fyllefeit og
gul i Kinni, Håre vått og ugreidt fram-yvi Skallen,
Skjegge ustelt; dei talgljose Augo heite og raude etter
den siste Rusen; yvi det heile noko sjukt og villt;
Mannen var ein Fyllefant! -- Og dette Menneskje hadde
ho vori gift med. Dette Menneskje skulde vera Far; det
var han, Borni skulde hava å lite på fram-i-gjenom.
Stakkars deim, stakkars deim!

Nei; noko so hjelpelaust som desse Borni. Ikkje Foreldri
sine dessmeir kunde dei lite på; ikkje sine eigne
Foreldre!

Ho gjekk og elte seg med dette, til Hovudverken kom
og ho mest vart arbeidsufør. No leid det til den Tidi
at ho måtte tenkje på Heimvegen att; kor skulde det
gå? Fara frå Borni som det var stelt kunde ho ikkje;
endå mindre kunde ho taka deim med seg. Der heime
hadde ho inginting å føde deim med; det kunde taka
Tid å få Syskulen i Gang; og med Saumen sin kunde
ho føde seg sjølv og Fanny, fekk ho tru, men ikkje fleire.
Gamle Kjenningar skulde ho ikkje vente Hjelp av stødt;
dei kunde snart finne at ho tyngde for mykje på deim.
Att og fram, att og fram tenkte ho; kom ingin Veg, men
fekk ikkje Tankane frå seg heller; det vart reint svart
for henne stundom.

Nils talde for henne det beste han kunde; desse Kjeringane
måtte ha fari med Snakk, sa han. Dei var
vel Uvenir med Jomfru Henriksen; alle simple Folk var
alltid Uvenir; og so skulde dei på Kjeringvis hemne seg
med Kjeften. Når Borni såg ut som Folk, so hadde
dei det vel som Folk au. Det var ikkje noko å bry seg
um, at dei var glade i Kveitebrød og at dei grét og vilde
til Mor si; so var det med alle Born. Ho fekk kje tru
Holmsen for klent heller. Han kunde vera so låk ein
Kar han vilde; han var visst ikkje den som fann seg i
at Borni hans leid vondt. Han var på sin Måte glad i

SIDE: 28

deim, trudde Nils; iser var Guten Augnesteinen hans;
det var ingi Meining i å tru, at han lét deim svelte.

Fru Holmsen høyrde på dette stundom; men rett
som det var sat ho og grét att. Og då Avfardagen kom,
var det nære på at ho hadde teki alle tri Borni med
seg heim.

Det var for vondt å sjå dei forskræmde Armingane
stå kvar i si Krå og hikste og gråte som det var Live
det galdt; ho kunde ikkje fara ifrå deim. Det var Jomfru
Henriksen som måtte gjera Ålvor av det og få ein
Ende på Tingen; det er vel ikkje verdt å plåge deim
for lengi, sagde ho, og jaga Lea og Tom ut.

Fru Holmsen kunde ha éti henne. Men so tok ho til
Vìte og reiste. Vårherre fekk hava eit Auga med Borni;
Nils hadde òg lova å hava eit Auga med deim. Det som
ikkje kunde vera annarleis laut vera som det var.

Men Borni som grét fylgde henne på heile Heimvegen.
Ho kunde ikkje få deim frå seg; ho høyrde
deim gjenom Jønnvegrammelen; på kvar Station måtte
ho ut og sjå etter deim; ho totte dei kom etter henne,
ropa på henne, strekte Armane ut etter henne, bad henne
vente, vente ... iser kunde ho so tydeleg høyre Gråten
hans vesle Tom.

Det vart kje stort likare då ho kom heim; dei tvo
småe var etter henne Dag og Natt, i Tankar og Draumar
og urolege Innbilningar. Ho kunde ikkje skýna at
ho hadde reist ifrå deim; ho måtte ha vori frå Vìt og
Forstand. Dei måtte heim, dei måtte heim; ho kunde
ikkje lìva, fyrr ho var trygg for Borni.

Ho fekk fleire Kjolar å sy, og rekna ut at til Jol
måtte ho ha tent so og so mykje; med dei tri Dalane
til Fanny vart det ein heil Sum. So leigde ho seg ein
billeg Bustad; tok til å lìva på Mjølmat, Jordeple og
Sild; skreiv so til Holmsen og naudbad og naudtagg, at
han måtte hjelpe henne for Guds Skuld med nokre
Dalar, når det leid yvi Helgi; so vilde ho taka Borni
heim strakst, og sidan sjølv med Guds Hjelp forsyrgje
deim.

Ho vart rolegare etter dette. Men Hovudverken heldt

SIDE: 29

på. Etterkvart vart det verre, so ho stundomtil laut halde
Sengi. Og når ho var klen nytta det ikkje med Mjølmat
og Sild; ho måtte skaffe seg Mat som ho kunde få
noko ned av. Fanny åt som ein Arbeidsmann. Ved gjekk
det mykje av, då Bustaden var kald; Fru Holmsen tok
mest til å trega på at ho hadde skrìvi etter Borni.
Det leid til Jol; sùmt av det Arbeide ho hadde fengi laut
ho gjeva frå seg att, då ho ikkje kunde lova det ferdugt.
Gamle-Kari måtte ein Dag til "Mangfoldigheta" med
Gullringen; sidan gjekk Klokka og Silkekjolen same
Vegen. Det vart verre og verre å få på Borg; allstad
var ho skyldug. Det var Haltemikkel ein meir og
meir fekk halde seg til; men Gamle-Kari lét um, at han
ikkje var fullblid lenger, han heller. Me fær segja som
Guten sagde, då han fekk Ris um Joleftan, lo Gamle-Kari:
det beinar seg til god Jol!

Frå Holmsen høyrde ho ingin Ting, og glad fekk ho
vera. Kva vilde det nytte Borni å koma heim som her
no var stelt? Dei kunde likso godt svelte ute som heime.
At ikkje han hadde noko å hjelpe deim med um dei
kom, det burde ho ha visst; han måtte vel fyrst og
fremst hava til Brennevin.

Gud veit um ho ikkje snart laut til å drikke ho au
no. Denne endelause Hugverken tok Live av henne.
Ho fekk ikkje Fred um ho sov heller; ja Draumane var
snartsagt det verste. Borni gjesta henne kvar Natt, blåe
og bleike; dei grét og søkte Hjelp, men kunde ingi Hjelp
få; ho var stiv, ho kunde kje røyve seg; der kom Jomfrua;
ho hadde den lange Kniven sin og vilde slagte deim
til Middag; eller det var Holmsen; han kom hoppande
som ein Hund, ein galin Hund, blodraud i Augo, med
store Tennar; vilde bite, bite ... åhh!! Ho vakna med
ein Skrik, sveitt og skjelvande.

Det var ikkje mange som hugsa henne i denne Tid;
jamvel Fru Mühlberg såg ein sjeldan. Dei hadde vel
annvint til Helgi kvar med seg. Og so budde ho so
avbakeleg, i Bakken ovanum Kyrkja, der det ikkje var
Gatur dessmeir, berre Gangstigar og Søyle, då det berre
budde Arbeidsfolk der; skikkelegt Folk kunde visst ikkje

SIDE: 30

finne henne. Og slik var det i Verdi; ute av Augo, ute
av Sinn. Dei tenkte vel ho var framfødd òg no, då ho
hadde vori i Kristiania og lært Kjolesaum.

Vesle-Jolaftan kom. Det var tomt i Huse; og Fru
Holmsen hadde Hovudverken sin. Fanny vart send til
Lehmann; Fru Holmsen låg og venta på Gamle-Kari.

Då banka det lint på Døri. "Kom inn!" -- Døri
gjekk upp. I Dørgape viste seg fyrst Tom og so Lea.

Fru Holmsen vart so glad at ho vart frisk. Kom dei
no, so kom dei kje tomhendte. Og tenk so gildt å få
Borni sine heim til Jol! -- Ho sprang upp i berre Line
som ho der låg, og tok imot deim med Gledetårur.

Men dei kom tomhendte. Papa hadde kje havt noko
å gjeva deim. Og Jomfrua hadde vori so vond so;
Papa var til Uvens med Jomfrua.

Då sette Fru Holmsen seg beint ned. Ho var grå
i Andlite. Blåe og bleike stod Borni der, reint forkomne
av Kulde. Vesle Tom tok til å sutre og
beda um Mat. Dei hadde eti upp Nista si for lengi
sidan, sagde han.

Fru Holmsen reiste seg og tok til å klæde på seg.
Ho sette upp Håre; stelte på Hatten; tok ny Halskrage;
gjorde seg ven. Ho fekk gå til Haltemikkel sjølv
i Dag; det fekk vera det same. Det var snart å vita
kva han vilde tru; men Borni måtte hava Mat; der var
ingi Råd for det.

Ho kom att med Korgi full, Braud, Smør, Kaffi, Sukker.
Og Borni fekk Mat; -- stakkars Krek, so svoltne dei var.
Det var lite att av Maten då dei var mette.

So fekk dei av seg og lagde seg. Og so vart dei
varme og sovna. Då Gamle-Kari kom, vart ho send til
"Mangfoldigheta" med den gamle Vinterkåpa; det vesle
ho fekk for den gjekk med til Ved. Mat til i Morgo fekk
Vårherre skaffe.

Åt seg og Fanny måtte Fru Holmsen laga ei Flatseng;
til Underlag tok ho alle dei Fillur som i Huse fanst,
og til Yvibreidsle bruka ho Gangklædi. Fanny som var
heimkomi frå Lehmann med ei Flaske Vin i Jolegåve,
skreik og var leid; ho sovna ikkje fyrr ho hadde fengi

SIDE: 31

heile Fillehaugen yvi seg. Det kunde då og vera det
same. Fru Holmsen visste at sjølv fekk ho ikkje sova kor
som var.

Ho var uppe ender og då og lagde ein Vedpinne i
Omnen; elles låg ho og småfraus og tenkte. Ho kom
til det, at Born skulde ingin hava; ingin som ikkje var
rik ... og ingin som var rik heller. Kva nytta det å
vera rik? I Morgo kunde den rike Mann vera ein Lasarus;
og so stod Borni der. Og det var Uråd for eit
Menneskje å sjå svoltne Born og ikkje kunna hjelpe. Ho
kjende med seg sjølv, at ho vilde stela Mat til deim um
det kneip; alt vilde ho gjera, ikkje Spursmål um det; alt,
um det so var det verste. Det kom for henne, at inkje
kunde vera Synd eller Skam, når ei Mor gjorde det til
Matberging for Borni sine. Men ein fekk lite på Vårherre.
Når det kneip som verst, so hjelpte han nok.
Hu, som han her nede, han Styggen, Mikkel på Troppi,
Haltemikkel ... hu, so rart han hadde set på henne i
Kveld. Ja; Vårherre vilde hjelpe. Han måtte hjelpe.
Han såg her var Naud nok.

Eller um ho drap seg? Ja; det kunde vera ein Utveg.
Då vilde Folk forstå at ho havde havt det vondt; og då
vilde dei vera snilde mot Borni. Ja kom det ikkje Mat
i Morgo, so -- ; ho kunde berre gå ut på Isen og leggje
seg der; det skulde ikkje vera noko vondt å snakke um ....

Ho arbeidde seg inn i slik ei Fælske, at ho tok til å
beda til Gud. Ho grét og bad, stridde med den lùnefengde
Magti der uppe som i ei Vilske. Der låg dei
tri småe og sov; dei var trygge; dei hadde Mor si; men
ho var likso hjelpelaus som dei, meir hjelpelaus enn dei;
so måtte då ho få Lov til å stole på honom. Ho
var ikkje verd Hjelp, det visste ho nok; men det var ikkje
for seg sjølv ho bad heller; og det kunde då ikkje vera
rimelegt at dei småe Borni skulde lide for hennar Skuld;
han måtte hjelpe; han måtte! -- 

 -- Ho vart so trøytt og so ør i Hovude at ho sistpå
mest ikkje sansa seg. Tennane skrangla i Munnen på
henne av Kulde. Ho skubba seg inn-til Fanny og lagde
Augo att. So låg ho i ein vond sjuk Døs til um Morgonen.

SIDE: 32

IV.

Det kom Hjelp. Guten til Proprietær Storm på Fredheim
kom køyrande med eit heilt Lass med Mat og Ved,
og Fru Mühlberg og Fru Wiig på Vik sende like eins
Jolegåvur.

Mat fyrst og fremst. Det måtte ha spurst, at ho
hadde fengi Gjestir til Huse.

Snart sat den vesle Huslyden ved Joleborde og hadde
det godt, med alle Koppar fulle, Ljos i Stakane og Varme
i Omnen. Og då forstod Fru Holmsen, at denne store
Hjelp i rette Stundi, den måtte vera frå Gud.

Bønine hennar i Natt! -- det var dei som var høyrde.
Det burde me då tru. Og serleg vilde Borni hava godt
av å tru det.

Ja, ja, sa ho; no hev me det godt; men lat oss ikkje
gløyme han som hev sent oss alt dette gode. Igår var
det tomt Hus og alt svart; eg var reint rådlaus; ingin
Ting hadde eg, og ingin Stad hadde eg å gå; men so i
Natt, då eg låg her og vakte og vreid meg og braut Hovude
mitt og visste korkje att eller fram, so kom eg til
å tenkje på, at det er då ein eg kann gå til; og so
bad eg til Gud; ja det gjorde eg, so godt eg kunde og
visste. Og no ser De at han visste Råd! -- Å ja; me
fær nok halde oss til honom me, som ingin annan Hjelpar
hev i denne Verdi.

Lea sat med nedslegne Augo og såg bljug ut; Tom
åt; Fanny glodde. Ho fekk store Tankar um Gud. Du
Mor? sagde ho um ei Rid; eg vil be' Gud om ei ny
Rosalie. -- Jaso då, Krulltoppen, vil du det? smilte Fru
Holmsen. Ja; ei ny, fin Rosalie vil eg ha, mykje finare
enn den gamle. -- Ja ja, sagde Fru Holmsen, bed du,
Barne mitt; er du snild Gjente, so fær du nok. -- Ja;
snild Gjente skulde Fanny vera.

Lea vilde ikkje tilstå at dei hadde svolti hjå Jomfru
Henriksen. Det hadde berre vori liksom so rart; dei
hadde ikkje tort eta seg mette. Kva det var som hadde
gjort det ugreidt millom Jomfrua og han Far visste ikkje

SIDE: 33

Lea. Han Far hadde vori ut-på Lande eit Par Gongir,
ned-ved Drammen ein Stad; det var ein Gard han skulde
få styre der, trudde Lea; eller kannhende det var ein
Skog ... Nå Gudskjelov, tok Fru Holmsen i; kanskje
det kann laga seg på ein Måte likevel då! -- Ho hev
so mykje Skog, den Jomfru Åberg, heldt Lea fram. -- 
Å-hå! er det Jomfru Åberg han skal styre Skog for?
spurde Fru Holmsen vaknande. Det er visst det ...
Lea såg utrygg ut. -- Ja det kann eg tru! Det var noko
for honom! Skognymfa! Ja då skal me nok ikkje nemne
Guds Namn her; det er visst ikkje han som hev havt
med den Ting å gjera. Eg høyrde nok gjeti Jomfru
Åberg innpå Syskulen, må de tru! -- Og so vart
Jomfru Henriksen vill då, hasta Lea i Veg att; og du
skulde høyrt kor ho reidde han av. -- Ja det vil eg tru!
Og han var vel ikkje den som stakk Pipa i Sekken? -- 
Han kunde kje tegja til slikt, veit du. -- Å nei; eg
vågar han svara. Og dette måtte de høyre på? -- 
Nei; Tom og eg gøymde oss i Sovekammerse. -- Stakkars
Born. -- Men no hev han Far lova oss, at når han
fær den Posten, so skal me få vera der ute på Lande
der han er; og då skal me få det so mykje betre enn
hjå Jomfru Henriksen. -- Jaso. -- Han skulde snart
skrive til deg, sa han ... Han trudde nok snart det
skulde bli ei Råd. -- Ja ... kann vel hende han kjem
til Lags med Jomfru Åberg! -- 

 -- Eit Par Dagar yvi Nyår kom det Brev frå Holmsen.
Det vart Råd for Borni, skreiv han; Jomfru Åberg
på Elmerud vilde taka deim alle tri. "Og der vil dei
få det godt. Reisepengar fylgjer. Men no er det so
mykje du veit det, at dermed er me kvitt!" -- 

Ho skreiv attende og bad for seg. Ho måtte få hava
Borni heime. No, då han hadde fengi Post, fekk han
hjelpe henne so vidt. Ho kunde ikkje lìva utan Borni.
Og dei kunde aldri få det so godt som hjå Mor si; det
visste han. Um det so var det beste Framandmenneskje,
so kunde ho ikkje gjera Like for ei Mor; og Jomfru
Åberg var knapt av dei beste ein kunde finne.

Han svara stutt og klårt."Eg hev ingin ,Post'," skreiv

SIDE: 34

han. "Det kann elles vera deg det same kva eg hev og
ikkje hev; men vil du hava Borni heime, so må du forsyrgje
deim sjølv. Vil du hava Hjelp av meg, fær du
taka Hjelpi på den Måten eg byd ho. Du fær gjera
som du synest. I alle Tilfelle er me kvitt!" -- 

Det vart ikkje onnor Råd: Lea og Tom fekk reise.
Ho torde ikkje våge seg ut for fleire slike Knipetak som
det ho no hadde freista; det var kje sagt at Gud og
Godtfolk kunde hjelpe kvar Gong. Men Fanny vilde ho
ikkje sleppe frå seg. Det fekk vera nok at dei tvo vaks
upp utan Heim.

 -- So var Fru Holmsen åleine med Fanny att; og Tidi
tok til å sige og sige på sin gamle Måte.

Men Fanny hadde aldri vore so ampesam som ho no
var. Ein skulde tru ho illtreivst og totte langt, av di ho
hadde misst Lage sitt.

Ho gnåla og gnog frå Morgon til Kveld; Fred var
det aldri. Og det verste var at ho skjepla Svevnen for
Mor si.

Fru Holmsen sovna sjeldan fyrr langt på Natt, ofte
ikkje fyrr utpå Morgonen; Fanny, som lagde seg tidleg,
stod upp med Hønsi att, og vekte dermed Mor si, når
denne mang ein Gong berre so vidt hadde sovna.

So gjekk Fru Holmsen all Dagen rangsvævd og leid,
hovudtung og mødd av altslag. Ho tòlde inginting; var
reint som hudlaus; det minste som bar imot arga henne
upp. Fanny kunde med sitt Gnag mest taka Vìte frå
henne. Å for ei Møde det var å hava Born! Og so
bundin som ein vart! Heile Dagen var det å gå og
gjæte denne Ungen, at ho ikkje gjorde Ugagn, eller slog
eller brende seg; ikkje den minste Stundi kunde ein hava
for seg sjølv; ein var i verre Trældom enn nokor Tenestgjente.

 -- Uff, er du no der att! kom ho farande inn frå
Kjøken rett som det var; hev eg kje sagt deg, at du må
ikkje gjera dette? Hm? Kann du lata Vaskevatne vera,
segjer eg? Ish! Fy for noko Susl. Kann du kje sputte
på Lurva, når du endeleg skal vaske Golve; du vaskar
like godt for det? Soh! Ja? -- Ja. -- No er du so

SIDE: 35

snild at du hugsar dette, eller so fær du Bask; skýnar
du det?

Fanny vart rædd og lova godt. Mor gjekk åt Kjøken att.

Det gjekk svært so turt å vaske utan Vatn, totte Fanny.
Um ei Stund stiltra ho seg burtåt Vaskestolen og bløytte
Lurva berre eit ørende lite Grand, so lite at ho Mor
aldri kunde koma etter det.

Det gjekk strakst betre. Og no, då ho Mor skrangla
med Grytur og Fat der ute, so ein høyrde det lang Veg,
kunde det ikkje vera fårlegt; Fanny bløytte Lurva endå
ein Gong, og denne Gongen noko skikkeleg.

Og då gjekk det svært godt. No skulde Golve bli so
reint og fint so.

Ho bråstana og vart raud. Der var Mama.

Og Mama var vond. Nei men Unge då? Held du
på like godt? Ja no skal du då vel -- ! Det må bli
ein Ende på dette òg! Ho var burt-i Hylla etter Rise;
Fanny kjende alt Svien og tok til å storskrike.

Venta, so skal du få noko å skrike for! kom ho Mor
farande, bleik av Harm. Med eit forsinna Rykk vart
Fanny lyft upp frå Golve og slengd ned på Fange til
Mor si; so vart Jump'en nækt, og Rise tok til å gå so
tett og so fast, at ein kunde høyre Fanny heilt ned-yvi
til Apoteke.

 -- Ja vil du lova at du ikkje skal gjera det meir? hm?
Vil du lova det? Vil du? Hm? Eller vil du hava meir
med same kanskje? Hm? Fanny hadde komi so i Gråt
at ho ikkje kunde få eit Ord fram; nå, so fær du få
lite til då, kvæste ho Mor; ho piska på att. Ja! ja;
ylte Ungen i Daudrædsle. Ja vil du lova godt då? spurde
ho Mor; ho var myrkeraud i Andlìte og riste yvi heile
Kroppen. Ja! ja! peip Fanny strupesnørd; so ein Gong
til med eit stygt Kvinskrik: ja! Det var som ho vilde
slite seg sund av Sårleik og Svie; ho spratla og spratt
som ein Fisk; skjelvande Brårykk gjekk gjenom Kroppen
hennar kvar Gong ho trudde Mor vilde slå til att. Nå,
sa ho Mor og slepte henne; lat oss sjå du hugsar det
då. For annars veit du kva som vankar!

Fanny gøymde seg burtmed Sengi skjemd og sint; ho

SIDE: 36

Mor skalv av Uppøsing og gjekk ut til Stelle sitt i Kjøken.
Fanny ulde. Men denne Ulingi vart snart so trøyttesam,
at ho Mor laut inn att. No fær du tegja, Fanny,
sagde ho; eller skal du hava meir? -- Hm? -- ja held
du Munn då? -- Ja! ja! ylte Fanny; ho kunde kje tegja
kor gjerne ho vilde. Nå; me fær ta ein Bask til med
det same då, når du er so trassig, sa ho Mor; ho gjekk
etter Rise. Nei! nei! Mama! Mama! eg skal, eg skal;
Mama!! -- men skreik gjorde ho like godt, rådlaust,
udøyvande, som i Senedrått. Ho Mor beit Tennane ihop
og tok henne uppå Fange; slik fæl Trass fekk ein døyve.
Og ho strauk på so det kvein. Og Ungen ramskreik.
Det leitte på henne Mor, so ho orka kje meir. Ja vil
du vera snild då? spurde ho ettergjevande. Ja! ja! eg
skal vera snild, eg skal vera snild! jamra Fanny. Ja so
fær du tegja då og ikkje skrike so ein kann gå frå
Vìte av å høyre på det! Teg deg no og ver snild. So
ska' 'ke Mama slå Krulltoppen meir. -- Ja! ja! eg skal
vera snild! forsikra Fanny. Ho Mor hadde slept Take, so
vidt Ungen fekk kravle seg ned; ja so tegjer du då!
skjerpte ho etter henne og reiste seg. Ja! ja! skreik
Fanny. Ho klengde seg inn-åt Sengi og freista å døyve
Gråten i Åklæde; ho Mor vart brå-kløkt og gjekk ut.

Ho stelte lengi der ute i Kjøken; ein fekk gjeva Krulltoppen
Umrøme, so ho kunde koma seg. Men då det
ingin Ende tok, vart Fru Holmsen arg og gjekk inn att.
Eg ska' vera snild! eg ska' vera snild! villskreik Fanny,
då ho høyrde Mor si i Døri; og so strakst etter bedande:
eg vil legge meg, Mor, eg vil legge meg, Mor! -- Ja;
ja; du skal få leggje deg. Men so må du vera snild
og tegja. Du vìtskræmer heile Byen med denne Ylingi.
 -- So, Krulltoppen; leggje seg no og sova pent. -- Men
tegja! Du veit, kor det gjeng, når du skrik! Fanny
gøymde seg under Åklæde; der kjende ho seg tryggare
og gav den halvdøyvde Gråten friare Gang. Fanny -- !
truga det frå ho Mor att. Fanny døyvde Gråten so godt
ho kunde; ho Mor gjekk ut og inn ei Rid og gav seg
eitkvart å stelle med. Endeleg høyrdest det ut til at det
verste var yvi-stridt. Og um ei Stund hadde Fanny sovna;

SIDE: 37

ho låg og drog Anden djupt, hikstande. Stakkars Krulltoppen,
sukka Fru Holmsen; kva skal det bli av deg, tru.
Gud hjelpe oss; ho er nok altfor lik den eg tenkjer
på no!

 -- Den Dokka, Fanny hadde bedi Gud um, fekk ho
på Årmålsdagen sin av Bokbindar Lundstrøm.

Dokka var so fin at det var utifrå; men Krulltoppen
var endå ikkje fornøgd. Denne Lundstrøm, som tok til
å gå her, kunde ho ikkje like.

Du ska' kje vera so snild mot Lundstrøm, Mor; sagde
Fanny. -- Tykkjer du eg er snild mot han du? svara ho
Mor; eg tykkjer eg er so leid og vrang som eg kann
vera. -- Ja men kvi gjeng han her då? -- Snilde Krulltoppen,
når eg ikkje kann bli kvitt han?

Bokbindar Lundstrøm hadde lengi set blidt til den
fagre Fru Margrethe; og i seinare Tid hadde han teki til
å frie på Ålvor. Fyrst vârt og bljugt, med småe
Gåvur og stor Vyrdnad, men etterkvart djervare, då han
såg at han ikkje vart vist burt. Han sende Blomar og
Vers, kom på Helsing når det var noko, gav Fanny
meir enn ho vilde hava, og fekk stundom Lov til å vera
Fru Holmsen sjølv til Hjelp, når denne ingi onnor Råd
hadde; no i denne knìpne Tidi då Borni var heime hadde
han endå fengi Lov til å låne henne nokre Skillingar.
Lùnefengd var ho og underleg imot han rett som det
var; men Kvinnfolki var ikkje annarleis, tenkte Lundstrøm,
og den som berre heldt ut, so kom vel den Dagen då
ho gav seg.

Han lika henne; han var verkligen kär. Den bleike
Frua med dei djupe Augo hadde hugteki han; ho var so
skön. Skön som sorgen, skön som natten. Og um ho
ikkje var so reint ung lenger, so fekk han med sine firti
År ikkje rekne so nøgje på det.

Eit stort Framstìg gjorde han ein Kveld med Hjelp av
Gamle-Kari. Veit De kva, Lundstrøm, sagde ho, no tykkjer
eg det, at De, som er ein fin Kabbelér, og Ungkar
og Spelemann som dei segjer, -- De skulde vera galant
mot oss Damene og ikkje la oss sitja her og vera både
svoltne og tyrste. -- Hvad säger du, Kari? spratt Lundstrøm

SIDE: 38

upp; skulde det vara möjligt -- ; han snudde sig til
Fru Holmsen; skulde ni vilja tillåta mej ... -- Pytt, berre
kom med Pengane, De, meinte Gamle-Kari, so greider eg
Resten. Ei Stund etter sat heile Flokken i godt Lag ved
Syborde til Fru Holmsen og åt Franskbrød og drakk Øl;
og Lundstrøm kjende seg so sæl av å vera Vert, at han
vart kvat og fortalde Smårispur. Hå, hå, hå! so rar
som De er, Lundstrøm! lo Gamle-Kari.

 -- Han gjorde det uppatt. Og han tenkte med seg, at
so fast Fot han hadde fenge i Huse no, so lét han seg
ikkje drive ut att meir, um det gjekk aldri so gali.

Men det var denne Fanny; ho var leid. Henne kom
han ingin Veg med. Aldri vilde ho sitja på Fange hans,
og aldri var der ein Smil å få; men nasevis var ho, so
det kunde vera reint ulidande. Kvifor fargar du Håre
ditt, Lundstrøm? spurde ho; eller: kvifor hev du so stygge
Tennar, Lundstrøm? -- Hah ... hvah? stota Bokbindaren,
og søkte Hjelp hjå Fru Holmsen med bedande
Augo. Fru Holmsen ubba seg upp og gav vondt på
Fanny; men stundom måtte ho læ og. Ack, hvad skall
jag göra, ack, hvad skall jag göra? sukka Lundstrøm;
hvarför vill inte Fanny vara min lilla vän? -- Nei, du er
so stygg, svara Fanny. Å, aldri bry Dykk um henne,
trøysta Fru Holmsen; ho er soleis, ho; men ho meiner
kje noko med det. Fanny vara snäl, sa skall Fanny få
kaka, lokka Bokbindaren; han såg på henne med sure
Augo.

Gamle-Kari var ikkje alltid snild med Bokbindaren, ho
heller. Han var so løgleg, totte ho. Skulde du sjå slik
ein ålvorsam Friar på slike lange tunne Myhankbein!
Og so lukta han av Hodevand som eit Kvinnfolk. Hå-hå-hå,
jau det var Friar for deg det, Margrethe. Og
ho kunde kje lata vera å drive Gjøn med han. Eg
veit ei som gjeng og ventar på Dykk, eg, Lundstrøm.
Vet ni? spurde han, gjøld og forvìten. Ja det veit eg.
De skulde ikkje la henne gå og seigpinast slik, Lundstrøm!
 -- Å, ni pratar. Hvem är det då? -- Det kann
De vel tenkje Dykk til. Lundstrøm blinka sorgblidt til
den fagre Margrethe, men på henne var det inginting

SIDE: 39

å sjå. Men så säj mig det då, kära Kari, bad Bokbindaren.
Det er ei Enkje, erta Kari. Jaså, en enka;
 -- han søkte Fru Holmsen med Augo all Tidi. Ikkje so
reint ung nettupp ... Ack, ung -- ! Inte vil jag ha någon
skolfklicka ... -- og ikkje er ho rik heller ... -- Hvad
bekymrar väl jag mig om det usla gullet ... -- men ho
hev eit godt Hjarta og eit mildt Gjemytt ... -- Ack ja!
 -- og gjeng åt Altere med Dykk likso godt i Morgo som
i Overmorgo. Kann De kje gjeta, Lundstrøm? -- Kari
såg fælt stød ut; Fru Holmsen sat so sprengd av Lått,
at og var raud i Andlite. Lundstrøm mistydde dette og
tok til å få Mod; nej, nej, jag kan inte tro det! sa
han. Gissa no, Lundstrøm, eggja Gamle-Kari. Lundstrøm
såg rådvill frå den eine til den andre; der var ei Dirring
um Munnvikine til Fru Holmsen, som spådde so
ymist, totte han. Ja men så säj det då, snälla Kari,
tagg han. Kari gjorde seg bljug og apa og skapa seg;
so rette ho fram Handi. Det er Gamle-Kari, veit eg!
sagde ho med sitt Mannfolkmål. So smellte dei i å læ;
han vart sitjande der både flat og skjemd; trøysta seg
med å drikke. Stundom vart han vond; då skifte han
liksom Ham og vart eit anna Menneskje. Det lange blide
Andlite rengdest; Munnen trutna og vart tjukk, Brunine
drog seg ihop, og Augo vart småe og forgiftige. So
reiste han seg, slog i Borde og tok til å banne: ta mej
fan! ta mig tusan! Satans fruntimmer, som gjekk her og
hugsnikte og heldt ein skikkeleg Mann for Narr! Han
takka sin skapare, at han var for god til slikt; tvi fan;
adjø! -- treiv so Hatten og gjekk, smellande med Døri
so Huse riste.

Men han kom alltid att.

Dersom han endå hadde havt noko å gifte seg
på! tenkte Fru Holmsen. Hadde han vori rik, so han
kunde ha forsyrgt Borni hennar! Det fekk ha vori det
same med alt då, både det at han var Bokbindar og det
at han var ein Tosk; her var ikkje Tidir til å vera stor
på det. Men han åtte nok inginting. Gjekk her som
ein Gutunge og vilde gifte seg på kärlek ... hå, hå,

SIDE: 40

hå! -- Fru Holmsen lo med den store Låtten til GamleKari.

 -- Til "Fru Holmsens Sy-Etablissement" hadde det meldt
seg ei Gjente. Det var eit Bondemenneskje, som "berre
skulde lære lite til Landsens Bruk". Med Helsa gjekk
det au smått. Og ein god Dag vart Fru Holmsen liggjande.
Ho låg i mange Vìkur og var reint klen. Doktaren
trudde ei Stund at det var Dauden. Ho er klar ho, sagde
Doktaren.

Då tok dei gamle Kjenningane seg på Tak endå ein
Gong; dei totte Fredheimsdronningi var for ung til å døy
enno. Det vart funni Husrom åt henne ned-i Byen; Fru
Mühlberg sende Jomfru Thorsen til å passe henne; det vart
gjort Utveg til god Sjukekost; Apotekaren gav fri Medisin;
tilmed Doktaren var stortenkt; frå Bokbindar Lundstrøm
kom det Blomar og Vin; Presten Pukstad sende
gudelege Småbøkar. Sakførar Lehmann tok Fanny, so
Fru Holmsen fekk Fred og Ro. Og då det leid på,
kunde Doktaren fortelja, at Krisis var yvistadin.

Fru Holmsen låg og kom seg og sterkna og tenkte
på, at det kunde vera godt å bu på Bondelande òg
stundom; Folk hadde visst aldri vori so snilde mot henne
i ein stor By.

Det vart samla Pengar til henne; for dei Pengane vart
det kaupt full Bunad av Seng- og Gangklæde og dertil
ein stor, gild Symaskin. Då det vart Vår og mildt,
skiftest Fru Storm på Fredheim og Fru Wiig på Vik
um å køyre Turar med henne; det kom ho seg svært av.
Ho kunde sistpå fortelja Doktaren, at ho aldri hadde
kjent seg so frisk som no.

Ho gav seg i Ferd att med Kjolesaumen sin; "Sy-Etablissemente"
gjekk i Gløyme. Dei Kjolane ho sauma fekk
eit godt Ord; måtte ho so sant hava Helsa, so trudde
ho det skulde greide seg. Med Kniping og Sparing fekk
ho sjå å leggje seg upp eit Grand; berre ho badde[sic] noko
i Bakhandi til dei låke Tidine, so kunde ho taka Borni
heim når som helst, trudde ho.

Fanny vart send rundt til Venir og Kjendsfolk i By og

SIDE: 41

på Land so mykje som Råd var; ein spara noko med
det òg. Hjå Storm på Fredheim var ho ofte; der fekk
ho Eggjevaflar og Rjome og vart sett til å gjæte Gåsungane.
Det var ein Stegg som var so leid; han vilde
eta upp Ungane sine; Fanny skulde verja dei småe mot
denne hjartelause Far sin. Ho sanka dei forskræmde
Kjuklingane uppi Forklæde sitt og sette seg på Staburstroppi
og byssa deim. Der sat ho og byssa og vogga til
dess ho sovna sjølv, med heile det vesle kravlande, pipande
Reire i Fange.

V.

Det hadde teke til å sùmrast, med Sol i Husveggjom
og diger, gild Gullboste frametter Vegkantane og millom
Gatesteinane i den vesle stille Byen; Fanny og Frits gjekk
"Landturar".

Dei kunde kje koma lenger enn til næraste Garden, av
di det var ein Hund der som gøydde so fælt. Trygt var
det ikkje i andre Måtar heller; og um Frits var ein modig
Maur, helst når Fanny såg han, var det best å agte
seg både for Kyr og Hestar. Men når Soli skein og
Himilen var blå, var alle Fårar gløymde; Sùmar-Lettlynde
tok deim; dei labba i Veg.

Det var fint utanfor Byen, opi og ljost og fritt og vidt.
Blåblenkjande og breidfløymd rulla Elvi ut gjenom alle
Bygdelag heilt dit der Himilen og Fjellrandi gjekk saman.
På Åsane ovan Byen og ned-yvi frametter Elvi stod
tunnhoggin Nåleskog i fine Blålìtir; men der kunde ingin
gå; Gamle-Kari hadde sagt at der var Røvarar. Likevel
var kje han Far rædd for å gå der, fortalde Frits; men
han var no so sterk, han; det våga seg ingin i Kast med
han Far, um det so var den villaste Røvaren i Verdi.

Rett utanfor Byen vidka Elvi seg ut og vart til ein
"Fjord"; der rodde Folk med Båtar. Millom Båtane
baska eit lite Eimskip seg fram, og lagde ei Sky av Røyk
etter seg i Lufti. Med slikt eit Skip kunde ein fara Verdi
rundt, hadde han Far sagt; men det måtte kje vera

SIDE: 42

slik ein litin Fillebåt som denne her; for den var so
skral at han kunde kje gå i Elvestròki.

Lufti var mett med ein søt, heit Ange som gjorde Borni
sæle og syvjuge. Å, so godt som det var, når Soli
steikte i Ryggen og lumra um Øyro. Dei gjekk og heldt
kvarandre i Hendane og livde det vegetative Liv.

Rundt ikring glødde Blomar i tusundtal, voggande sine
søte Skålir i Solelden. Det glitra og glinsa i nysprotti
Lauv. På Engir og i Vegkantar gjekk Sauir og åt Gras;
dei hadde ørsmåe yndelege Lamb som patta. Og når
dei hadde patta seg utyrste, leika dei og sprang; men so
kom dei burt frå Mødrom sine, og so grét dei, plent liksom
Småborn. Å nei, so søte som dei var! Fanny
vart so glad at ho skreik ende yvi seg og fekk Tårur i
Augo. Ja slikt eit Lamb skal eg kaupe deg, når eg vert
stor, sagde Frits rådsnar.

Alragildast var det å vera ute når dei hadde Sukkergodt
med; og det hadde dei for det meste. Frits kaupte
for "Lùmmeskillingane" sine; men det kunde og vera
Fanny som reiv i. Ho var ikkje alltid pengelaus, Krulltoppen.
Kjende Folk gav henne Skillingar stundom, når
dei råka henne; dei Skillingane hadde ho fyrr gjengi heim
til Mor med; men no, då ho tok til å skýna kva Pengar
var gode til, stakk ho deim gjerne i si eigi Lùmme.
Dei kunde stundom lìva reint storkarslegt på desse Ferdom
sine; det var svært so mykje Kake ein kunde få for ein
litin Sylvskilling, når Bakar Rustad var i sitt rette Lag.

Men det gjekk ikkje lengi godt med dette. Bakaren
hadde vori altfor snild ein Dag; han hadde gjevi deim
meir Kake og Småknask enn dei var god-til å få i seg.
Fanny kom heim Middagsbìl med Forklæde fullt av gode
Ting, og med ein fæl Magaverk. Det vart Forhøyr; og
alt kom upp. Enden på Visa vart Juling. Og samstundes
fekk Fanny høyre ein Ting som sette ein hard
Kvekk i ho.

Gud var all Stad.

Kor ein var eller kom, kor ein gjekk eller stod, -- Gud
var der. Um ho vilde røme aldri so langt, ja um ho vilde
grava seg ned i Jordi, ho slapp ikkje ifrå honom. Og

SIDE: 43

endå han sjølv var usynleg, såg han alt. Um det var
svartaste Natti, um ingin annan kunde sjå kva ho tok
seg til, -- Gud såg det. Jamvel Tankane hennar såg
han. Berre ho tenkte på noko gali vart han vond. Ho
måtte då vera snild Gjente, anten ho hadde Mor si yvi
seg eller ei; for vart Gud vond, so var det ingi Råd
lenger.

Fanny vart so ottesam at ho gjekk og heldt seg i Stakken
til Mor si heile Dagen sidan. Ho tottest vera tryggare
då. Mor laut smile. -- 

 -- Fru Holmsen og Fanny vart bedne ut til Proprietær
Wiig på Vik ei fjortan Dagars Tid ut på Sùmaren.
Det kom vel med. Heime var det tomt Hus i År som
vanleg.

Noko umframt trøysamt var det ikkje på Vik. Frua
var stiv og stram, og Bonden sjølv sat for det meste og
hekk med "Morgenbladet". Men Fanny únte seg godt
der. Ho heldt Lag med Gina, Dotteri på Vik; og dei
tvo dreiv ihop all Dagen; Gud veit kvar dei heldt seg
helst. Det var stundom berre so vidt dei hadde Stundir
til å få Maten i seg.

Slik Venskap vart det millom deim, at då Fru Holmsen
fór til Byen att, måtte Fanny få vera etter hjå Gina.

Det morosamaste på Vik var Kalvane, som ho likevel
ikkje torde koma for nære innåt, og Kyllingane, og dei
tvo fine Kvelpane, og so Drengjestogo. Ho hadde vorte
Godvenir med Budeigja, som gjødde henne med Rjome og
Mjølk; dei andre Tenestfolki au lika henne. Ho sat på
Fange åt Gutane og var Kjærasten deira; ho song Visur
og preika og lagde ut, og dei lo. Morosame Ting fekk
ho lære òg; der var Sogur å høyre, og Eventyr, som ho
ikkje hadde høyrt Maken til i si Tid. Det var Gaman å
lære henne noko av kvart Slag, totte dei i Drengjestogo;
ho var so lita og truskyldig, og tok uppatt so hugheilt
endå dei drjugaste Ting, at ein kunde læ seg forderva.
Det var ein gamall Husmann som murra um, at det ikkje
var verdt å lære den vene Gjenta slikt; men honom berre
lo dei åt. "Du trur då vel ikkje det lel, Hans, at Ungen
skýnar slikt?"

SIDE: 44

Budeigja var den gildaste til å fortelja. Ho kunde
Eventyr um Trolli og Oskefot; like eins fortalde ho um
Reven og Bjørnen, og det råka at Karane fekk henne
til å fortelja um Tullingen som skulde av og gifte seg.
Det var au ei løgleg Rispe. Guten var so styvin at
Gjenta ikkje vilde ha han; so fekk ho vendt og laga det
so, at i Staden for Bruri fekk han ei stor lang-raggut Geit
uppi Sengi åt seg um Kvelden; då lo Karane godt.

Ein Morgon då dei sat ved Åbìten, tala Proprietær
Wiig ålvorsamt til Smågjentune og sagde at dei ikkje
måtte gå i Drengjestogo. Dei hadde ikkje noko der å
gjera, lét han um. Eg berre fylgde Fanny, eg, sagde Gina;
ja men det visste du at du ikkje skulde gjera, svara Proprietæren.
Fanny sat og glodde og undrast. Kva skulde
det vera for, tru, at dei ikkje måtte gå i Drengjestogo?
Frua såg ålvorsam ut, ho og. Gina, som var eit Års
Tid eldre enn Fanny, sat og tagde og såg svært lydig ut.

Smågjentune leika med Dokkune sine den Dagen, og
med Kvelpane, og var ikkje ute hjå Folki. Kvifor må
me ikkje vera i Drengjestogo? spurde Fanny. -- Nei; Far
og Mor vil kje at eg skal gå dit, svara Gina.

Ein Kveld råka Fanny Budeigja ute på Tune; og halvløynd
attum Stakken hennar smette ho seg med inn i
Drengjestogo trass i Forbòde.

Ho hadde ikkje godt av seg; og då Gina um eit lite
Grand kom og ropa på henne, gjekk ho. Men då ho
kom ut, tok ho til å gråte. Kva er det du græt for?
spurde Gina. -- No segjer du det til Far din og Mor di,
sutra Fanny. -- Vil du fortelja meg det som dei fortalde
deg inne no, so skal eg kje segja det, svara Gina. -- Dei
fortalde kje noko; du kom og fekk meg ut att, du! -- I
Morgo skal eg ikkje koma; men so skal du fortelja meg
alt det som dei fortèl. Vil du det? -- Ja; men so skal
ikkje du segja det til Far din og Mor di! -- Nei det skal
eg ikkje.

Kveldane etterpå var Fanny i Drengjestogo. Ho tenkte
so smått på han som er allstad-verande; ho var rædd
han låg på Lur i den myrke Kroken attum Loftstroppi;
men ho gjekk inn likevel; for det hadde ho lova Gina.

SIDE: 45

Og når ho kom inn, gøymde ho seg hjå Budeigja og
var ikkje rædd lenger.

"Fortel, Marit!" bad ho; og Budeigja fortalde. Ho fortalde
dei Sogune som Karane bad um og; det var som
ho var meir fri på det no enn ho hadde vori. Men det
var ikkje alltid so morosamt, det ho fortalde no. Karane
lo nok stundom, men Fanny kunde ofte ikkje skýna kva
det var dei lo åt.

Gina fekk Sogune att so godt som Fanny kunde hugse
deim; stundom kniste ho og lo på Lag som Gjentune i
Drengjestogo. Kvi lær du? spurde Fanny. -- Ikkje for
noko, svara Gina; men du må kje fortelja dette til nokon
annan . -- Kvi då? -- For di det er stygt. -- Er det
stygt? -- Ja. -- Kvifor er det stygt då? -- Jau. -- Ja
kvifor det då? -- Jau du kann vel skýna at det er
stygt. Fortel meir då, Fanny! -- 

Men ein Dag vart Fanny send attende til Byen. Ho
steig fram for Mor si huglaus og rædd. Fru Holmsen
tagde og las det Breve, Fru Wiig hadde sendt med; so
gjekk ho etter Rise.

Det vart eit hardt Bask. So syndig Juling hadde Krulltoppen
aldri fyrr fengi. Men so vart det og ei Refsing
som beit.

Heile Dagen etterpå gjekk Fanny liksom og gøymde
seg. Stundom grét ho, men nedkjøvt og stilt, mest som
eit vaksi Menneskje; Mor hennar vart sistpå reint ottesam
og tok til å undrast på um ho skulde ha skræmt
Vìte av henne. Um Kvelden, då Fanny hadde lagt seg,
tok Gråten henne so sterkt at det var uhuglegt. Nei
men kva er det, Krulltoppen? spurde Mori. Er du reint
på Styr? Hm? Kva er det då, Barne mitt? -- Du -- 
du -- du -- er sint på meg! hiksta Fanny. -- Nei
men kjære deg då, Barn, kor kann du no koma på
slikt? Du kann då vita me er like gode Venir, me!
Berre du ikkje gjer slikt upp att, so hugsar ho Mor aldri
meir på dette! -- Nei, jamra Fanny; du er vond på
meg, Mor; alle er vonde på meg; Gud er vond på
meg; de er vonde på meg alle! -- For noko Tull, Barn;
so; teg deg no og les Fadervår. Berre du bed vent til
Gud, so veit du det blir godt. So: Fader vår ... -- 

SIDE: 46

Fader vår -- uh, hu, hu! -- ... du som er i ... -- 
du som er i -- -- du som -- uh, hu, hu, hu! -- Det
drygde lengi den Kvelden fyrr Fanny sovna. Underlegt
Barn, den Krulltoppen. -- 

 -- Ein Kveld var Fru Holmsen på Mühlbergs Hotell
og vart der kjend med ein Kristianiamann, Agent Solum,
som kunde fortelja henne um "Skognymfa". Jau Gudbevars,
sa han og smilte på sin rolege Måte; det er visst sant
alt som De hev høyrt um henne -- av gali då ...
Kva segjer De? Daning? Ho er ei vanleg Tjenestgjente.
 -- Ho hev havt ein rik Onkel i Amerika då? -- Nei;
ho hev drukki seg rik, kann ein segja. -- Nå, det er
noko nytt! Det må De greide ut for meg, Solum. -- 
Gjerne det, Frue. Ho tente nokre År hjå ei rik Enkjefrue
som drakk; so drakk dei tvo i Lag, til dess dei vart
Godvenir; og då so den gamla Enkjefrua døydde ein Dag,
so var det Jomfru Åberg som ervde. -- Nei no hev eg
aldri høyrt. Ja slik skal sùme slumpe uppi det! -- Der
var som ein litin Tone av Ovund i Mæle til Fru Holmsen.

 -- Gift? Solum drog på sine trauste Herdar; kven
vilde vel hava slikt eit Troll? -- Å, når ho var rik?
 -- Nei, ser De, ho var altfor -- . Og so slikt eit Ord
på seg; det vart sagt, kann De tenkje, at um Kveldane,
når ho hadde drukki den gamle Enkjefrua full, so tura
ho sidan ute i Kjøken med Gutane sine. -- Nå; ja slik
ei, det var noko for honom! -- Å, De meiner for -- .
Nå; han er elles ikkje åleine um henne, dersom det
kan trøyste Dykk; han er endå til komin i Skyldskap
med ein Professor! -- Men, lagde Solum til med sin
godslege Smil, han er, Gudbevars, for den Skuld likso
vel Verbror til Gardsdrengen!

Fru Holmsen vart reint forstøkt. So mykje hadde dei
jamvel ikkje visst å fortelja på Syskulen. -- Og tenk
Borni! -- "Det kann då aldri vera sant alt dette, Solum?"

Men Solum visste kva han sagde. Eg driv med Skog
i seinare Tid, heldt han fram; og so hev eg vanka noko
på Elmerud òg. De tarv aldri tru at det gjeng dult med
Ustelle der ute!

 -- Stakkars Born; stakkars Born!

SIDE: 47

Men at slikt kunde gå for seg? At ein i eit kriste
Land tolde slik Styggedom? Var det ikkje so, at slike
Kvinnfolk vart tekne og sette på Tukthuse? -- Fru Holmsen
var reint uppøst.

Solum drog på Akslom. Når det ikkje kjem Born,
sagde han, og elles, når ein hev det som ho ... sìt godt
og trygt og er ingin Mann skyldug ... so kjem det kje
nokon ved kva ein fer med so i sitt eigi Hus, vel? -- 
Elles veit De, at ei Dame ikkje vilde ta det på den
Måten. Med ein Gong slog Fru Holmsen Augo ned;
Solum såg på henne so rolegt og fast, at ho vart fortrylt
av det.

Agenten hadde vori Handelsreisande; frå den Tid var
han som Barn i Huse her; og i Kveld skulde han vera
Gjest hjå Fru Mühlberg. Fru Holmsen vart au med; og
dei hadde ein svært koselig Kveld. Solum var ein hyggjeleg
Kar, både traust og kvìk, både morosam og ålvorsam.
Det var som han gjorde seg eit Grand til for henne,
totte ho. Gift var han; det var greidt. Men stakkars
Marthe, -- Solum riste på Hovude og såg ægtemanns
sorgfull ut: ho blir nok ikkje gamal, er eg rædd. -- Er
ho låk då? -- Ja; Bringa. -- Å, Stakkar. Ja då er
det vel lite Von. -- Ja; ho gjer det visst ikkje lengi. -- 

Noko av det gildaste ved Solum var det at han var so
barneglad. Dei kom til å tala um Fanny; og so måtte
Fru Holmsen fortelja um henne heile Kvelden sidan. Fru
Mühlberg hjelpte til: hugser De den Gongen ... hugsar
De den Gongen? -- Kann De hugse då ho låg i Glase
og sende Slengkyssar ned til Frits, som stod på Gata og
helsa på ho ... fo'tu'li'vis 'libt i meg! sa ho millom
kvar Kyss, fo'tu'li'vis 'libt i meg! -- Ha-ha-ha! -- Eller
når han var heime, denne digre Kandidat Lehmann -- 
han Halvtomsingen, som gjeng og rykkjer på Aksline og
liksom skubbar seg -- , so trudde Fanny han hadde ...
Dyr på seg, og so gjekk ho etter han på Gata og sagde
so høgt at han mest måtte høyre det: 'ka' e' ta Nuta?
'ka' e' ta Nuta? -- Ha-ha-ha! -- Eller no på Årmålsdagen
hennar, då Fru Dahl sende henne dei nye Skorne
... -- Ja, då var ho òg god! Det var um Morgonen,

SIDE: 48

fyrr ho var uppe; so kom desse Skorne; so segjer eg:
no må du reise deg og takke fint! segjer eg. Nei, sagde
Krulltoppen, eg vil kje takke! Du skal nok sjå at du
må sy for Skorne, Mor! -- Ha-ha, hev du høyrt på
Unge! -- Ho hev vel høyrt gjeti at Fru Dahl er ...
noko nøgg på det ... Hugsar De dei Tvodags-Lagi ho
heldt, Fru Mühlberg? -- Um eg hugsar? Ja eg skulde
tru. -- De må vita, Solum, ho brùka å halde tvo Lag,
eit for Storfolk den eine Dagen, og so eit Dagen etter
på Leivingane ... -- Nå; det var sløg Kjering! -- 
Då bad ho oss andre, ser De. Men ho slutta med det
att; ho fekk nok høyre so mykje, at ... -- Ja, De var
leid med henne, Fru Holmsen. -- Å, eg som andre. -- 
De gav henne det so midt upp i Augo, De ... Nå, er
det Fyrste- eller Andredagslag i Kveld då, Fru Dahl?
 -- Nei tenk, vart der so mykje att igår då, Fru Dahl?
Nei men skal det vera til oss dette, Fru Dahl? -- Å
jau, ho fekk kjenne det! -- Ha-ha; Fru Holmsen er lentug,
skaut Solum inn; det er vel ikkje for inginting, at
De hev slik ei kvìk Dotter, Fru Holmsen! -- Det er
sant, Fru Holmsen, kva er det ho segjer til Bokbindar
Lundstrøm, De? -- 

Det slutta med, at Solum bad um Lov til å koma burt
ein Dag og "sjå på Krulltoppen". Ja, sagde Fru Holmsen,
når eg berre hadde det slik at eg kunde taka imot
Kristianiafolk! -- Å Snakk um ein Ting, Frue!

 -- Men den Natti låg Fru Holmsen og vakte og tenkte
på Borni.

Ho var uppskræmd i sitt Mor-Samvit, so ho fekk ikkje
Fred. Det trengde seg innpå henne sterkare enn nokon
Gong fyrr, at ho burde berge Borni, men at ho ikkje
kunde. Å, den som var Mannfolk og kunde handle med
Skog; alle Skoghandlarar vart rike no for Tidi. Ein kom
ingin Veg med å sitja og sy. Ein halv Dalar eller tri
Mark for ein Kjole, kva skulde vel det bli? Og finare
Kjolar tok Folk helst frå Kristiania. Nei! at ho kunde
ha innbilt seg at ho sjølv kunde forsyrgje Borni. Det
vart nok ikkje til Fanny dessmeir! Det var fælt so mykje
den Ungen turvte. Klæde og Skor flaug ho av seg so

SIDE: 49

snøgt som ho fekk deim; og når ho um eit Års Tid
kom so langt at ho måtte i Skulen, -- kor det då skulde
gå, det måtte Gud vita. Ein kunde då ikkje forsvara
å sende Barne i Ålmugeskulen likevel!

Umfram alt hadde Fru Holmsen Skuldine sine å tenkje
på. Noko her og noko der; det vart mykje når det
vart ihoplagt. Denne stygge Mikkel på Troppi måtte ho
no i alle Fall sjå å bli kvitt. Han var so ulidande i
seinare Tid, at det vart reint Uråd; etter den Gongen i
Joli, då ho var inne hjå han og godrødde med han um
å få Mat åt Borni, trudde han vel at Fatigdomen hadde
gjort henne spak ... Fy! Nei; då tok ho heller Borni
og gjekk på Sjøen. Slikt eit Ufygle som han, halt og
skral, med Kone og vaksne Born ... ein skulde aldri
ha høyrt slikt!

Herre Gud, den som visste eit skikkelegt, rimelegt
Menneskje som hadde Råd og Hjartelag, og som ein kunde
få til å hava ein Tanke for desse stakkars Borni! Ho
leita millom Kjenningane sine, men fann ingin som det
kunde nytte med. Beda nokon av deim um Hjelp beintfram
var ho ikkje god til; og so hadde dei no havt Bry
av henne fyrr og. Denne nye Kjenningen frå i Kveld,
Solum, han kunde ha vori noko å tenkje på kannhende;
han var rik og barnekjær og visst ein Fagnamann i alle
Måtar; men kva hjelpte det, når ein ikkje var kjend
med han ...

Ein Tanke tok henne: ein måtte kunna bli kjend med
han. Hadde han kje tala frampå um å koma hit? -- 
og dessutan, finne han att vart det alltid Råd med. Tenk
um ein då kunde gjera seg Godvenir med han ...

Ikkje nokon Kjærleik! -- det turvtest ikkje. Berre so
han fekk ein litin Umtanke for henne, ein litin Medhug,
lite Bry for det som kom henne ved; -- Pengane sat no
ikkje so reint lause heller hjå Rikfolki. Kvi skulde ho
ikkje kunna vinne han? Han som andre? -- Og når
det var for Borni ho gjorde det ...

Han visste kor det var laga hjå Jomfru Åberg. At
det måtte vera tungt for ei Mor å ha Borni sine i eit
slikt Hus vilde han forstå; fekk han so Godhug for

SIDE: 50

Mori -- ; kva var nokre Hundradalarsetlar For ein Skoghandlar
i denne Tid?

Tenk; kannhende ho her kunde finne ein Utveg.

Det måtte vera Råd å bli kjend med 'n. Enno var
ho ikkje for gamal; og so fekk ein fli seg, og vera hyggjeleg.
Herretekkje hadde ho alltid havt, heller for mykje
enn for lite kanskje; og um han no ikkje var nokon Ungdom
lenger, so var han vel som dei andre på Lag, når
det kom til Stykke. Berre ikkje noko Hugsnikjing; Kjærleik
og slikt-noko hadde ho havt nok av i si Tid.

Han hadde visst tott ho var ven. Det var ho i Røyndi
òg, når ho var i Lag; kannhende ho alt so smått leika
han i Hugen. Dette at han vilde "sjå Fanny" -- ; hm,
kven veit; Mannfolk var sjeldan so glade i Born ...
um det likso gjerne kunde vera henne han hadde Hug til
å sjå att? Det vilde høve framifrå.

Tankane hennar trøytna og sveiv smått um Senn burt
i Draum.

Herregud; skulde det no gå so gali, at han vart eit
Grand hugtekin -- ; han var då i det Høve at han venta
å bli fri! Og kvifor ... kvifor ... kunde det ikkje
likeso godt bli henne som ei onnor?

Det hende mangt i Verdi, og mykje som var galnare
enn det. Tenk um han vart hugtekin; og um han då
ein Dag sagde som so: eg kann ikkje lìva forutan Dykk;
vil De vera mi, når eg ein Gong ... fær det soleis?
 -- Det vilde ikkje vera fyrste Gongen at slikt hadde
hendt. Det var meir enn ein Ægtemann, som var trulova
på den Måten. Og ikkje berre trulova ...

Folk tok ikkje slikt so ålvorsamt som ein trudde. Det
gjekk for seg mange Ting som var verre enn det. Ikkje
å tala um Mannfolki; dei gjorde no reint som dei vilde.
Men Damune òg -- ; me skulde ikkje tru på alle dei
fine Fruine, som gjekk so stilt ikring; det var neimenn
ikkje Gull alt som glima.

Det var ingin som gjorde noko ved det heller; berre
det ikkje vart for mykje Uppstyr. Det fær bli Dykkar
eigi Sak, som Presten Brandt skreiv ...

Å fy! Ja det var nok fagre Ting, Vårherre mang ein

SIDE: 51

Gong måtte sjå på. Gudskjelov; slikt skulde no ikkje
spyrjast um Fredheimsdronningi like vel.

Tenk um det skulde bli ei Berging! -- det var
ikkje til å tru på. Tenk um ho skulde koma so langt
ein Gong, at ho kunde kjenne seg trygg! Trygg for Borni;
trygg for seg sjølv; bli fri dette ævelege Kave, denne
endelause Otte og Sut! Åh! Det vilde vera som å
livne upp att, som å koma ut or eit Fangehol; upp
or Gravi. Men ein kunde vìta det vart kje noko av; å
langtifrå ...

 -- Kor som var kunde det bli Moro å sjå, kva Fanny
vilde tykkje um Solum.

VI.

Fanny hadde tvo Venir, Ebba Lehmann og Gina Wiig;
dei tok til å gå på Gjenteskulen åt Fru Kahrs den
Hausten. So vilde Fanny og dit, endå ho ikkje var gamal
nok.

Ja, ja, freista du, sagde sistpå ho Mor; kann du få
Lov av Fru Kahrs, so skal visst ikkje eg meinke deg i det!

Ein Morgon fylgde då Fanny Venine sine på Skulen;
og dei sagde kven ho var. Framfyri Fru Kahrs vart Fanny
fjamsut og gløymde det ho skulde segja; ho berre nigja
og nigja, Gong etter Gong; Fingrane stakk ho uppi Munnen.

Ho vil gå på Skulen, ho vil gå på Skulen, forklåra
den vesle svarthærde Ebba snøgt; Gina nikka. Fanny
nigja djupt; Fru Kahrs tok henne og sette henne på
Fange sitt og strauk henne med Handi gjenom dei ljose
Hårkrullane. Ho Mor hev sagt at eg skulde få bli her,
sagde Fanny.

Jaso, Krulltoppen, smilte Fru Kahrs; skal du alt på
Skulen? Berre du ikkje blir lei av det for snart? Hm?
 -- Nei. -- Kann du vera snild Gjente då, trur du? -- Ja. -- 
Vera roleg og ikkje fara med Ustykkje, hm? -- Ja. -- 
Kann du lesa då ? -- Ja eg kann stava. Eg hev Bok og!
 -- ho synte fram Staveboki si, som var noko brukt. Der
er Rom hjå oss! hjelpte Ebba til; Gina nikka: der er

SIDE: 52

Rom på vår Benk. -- Nå, so fær du vel bli her då,
Krulltoppen, smilte Fru Kahrs; og vera med so lengi du
kann hengje på; hm? -- 

 -- Fanny kunde no segja at ho gjekk hjå Fru Kahrs;
og ho sagde det so tidt som ho kunde få Tilføre til det.
Ho kjende seg vaksi og sette Nos i Sky. Fru Holmsen
totte òg det stod godt til.

Fekk Fanny hava Friplassen sin hjå Fru Kahrs, so var
ein berga for Ålmugeskulen og turvde kje bry nokon for
den Skuld; det vart ein stor Otte mindre. Og det var
ikkje rimelegt at Fanny vart vist burt att, når ho ein
Gong var innkomi. Krulltoppen hadde noko ved seg som
gjorde, at Folk vart glade i ho; det vilde koma henne til
Nyttes no òg, tenkte Fru Holmsen.

Eit Lyte hadde Skulen til Fru Kahrs: han var ikkje
fullfin. Fyrst og fremst hadde Fru Kahrs Presten imot seg.

Pastor Pukstad hadde ei Mistru som han ikkje kunde
koma ifrå; han var rædd at Fru Kahrs, liksom fyrr Mannen
hennar, hadde eit Drag mot Grundtvigianismen. Det
vilde vera ille, meinte Presten, um eit Livssyn som var
so lite heilsamt skulde få Magt i Kristiansborg; og so arbeidde
han mot Fru Kahrs so godt som han kunde. Men
berre stilt, då han dessverre ikkje hadde noko visst å
halde seg til. Og han vilde på ingin Måte, ikkje for
Guds Rike si Skuld dessmeir, vike av frå den strenge
Sanning. Han berre drog på det, når han tala um henne,
so dei eldste i Soknelage kunde bli orvakne; og dei eldste
i Soknelage vart orvakne. Det vart heller ålment å
draga på det, når ein tala um Fru Kahrs. Likevel berga
ho Skulen sin uppe; men det kom av, at der ikkje var
nokon annan slik Skule på Kristiansborg.

Fru Holmsen var leid for at Skulen ikkje var heilt ut
godkjend. Men den som ikkje kunde få det beste fekk
vera glad med det næstbeste; Skulen til Fru Kahrs var
då mykje betre enn Ålmugeskulen, der dei simple hadde
sine Born. Og ho gjekk på Helsing til Fru Kahrs og
takka fint for at Fanny fekk gå hjå ho; dermed vart
det liksom tryggare, totte ho, og meir avgjort.

SIDE: 53

 -- So sat Fanny ved Pulten sin mest kvar Dag, ålvorsam
og vaksi, stava, skreiv Strìk eller høyrde Forteljingar.

Dei fortalde mangt, Læremødrane her; ymist av det var
morosamt. Men mest morosamt var det, når Smågjentune
skulde fortelja upp att. Dei fleste av Smågjentune
var so ille styvne, måtru. Dei hugsa mest ingin Ting.
Då lo Fanny. Og ho rette Handi i Vêre so høgt som
ho kunde nå: "eg kann det, Frøken! må eg segja det,
Frøken!" Ho fekk segja det. Og so vart dei andre
ynkeleg skamfulle. Men Fanny sette Nos i Sky. Sjå det!
sagde Frøkni; ho som er so lita, ho kann det; men du
som er so stor og lang, du stend der so dumb som ein
Fisk!

Det hadde vori Meiningi at Fanny berre skulde høyre
på; men snart var ho med i alt liksom dei andre. Fortelja
var ho best til. Ho hermde det ho hadde høyrt, so
plent og med slik ein Ihuge, at det vart heiltupp løglegt.
Best gjekk det for Fru Kahrs; dei Sogune ho fortalde var
alltid so lette å hugse. Du er glup lel, du, Krulltoppen,
hm? sagde Fru Kahrs med den vene Smilen sin og strauk
henne gjenom Håre; sidan vilde nok ikkje Fanny vera
Jamlikar med kven-som-helst.

Ho lærde snart å gråte og hava Hovudverk, når ho
totte langt; for so fekk ho gå heim. Lovnaden um at
ho skulde vera snild Gjente, den heldt ho ikkje stødt; ho
laut leda på seg ender og då, og det kunde ikkje gå
av utan Ståk; eller det var eitkvart ho plent måtte fortelja
Ebba; og so svara Ebba, og so måtte Fanny svara
att; eller ho kunde koma til å blinke ned til Johanne
Evensen, og straks tok denne til å knìse og læ; stundom
kunde det òg vera fælt løglegt å stikke Gina i Armen
med ei Knappenål. Slikt hende jamvel i Timane åt
Fru Kahrs. Då såg Fru Kahrs forbina på ho: er det
du, Krulltoppen? spurde ho. Det var fælt harmelegt.
Alltid skulde slikt koma upp.

Gina og Ebba var Storfolke i Klassa; Fanny au vart
rekna med, noko for Selskap Skuld, og noko av di Foreldri
hennar hadde vori rike. Storfolke skilde seg vel
ut ifrå den andre Hopen, og heldt ihop i likt og ulikt,

SIDE: 54

so nær som når dei var Uvenir. I Skulen sat dei tett
ihop på fremste Benken og kvìsa og kviskra berre seg
imillom; i Fristundom leika dei ikkje med dei andre. Men
gjekk "Spaserturar". Gud veit kva det var dei alltid hadde
å svalle um og gama seg med; ingin fekk vìta det. Men
jamt når ein råka deim stakk dei sine Hovud ihop og
lo. Den andre Hopen lika deim ikkje, og dei vart hædde
og åtfunne. Eit Utnamn fekk dei au; dei vart kalla for
"dei fine".

Men dei fine vart Uvenir stundom. Den av deim som
var tykki eller kjende seg meinhaldi gjorde seg då kjend
med ei av dei andre og søkte Skadebot i det. Og den
av dei andre som kom til slik Ære, vart sæl av det og
slo seg ifrå sin eigin Flokk. Men Flokken tok Hemn
med Snakk og Åtløgje. "Ho tek til å gå med dei fine
no; "kva hev ho å briske seg med, tru?"

Allvist var det Ebba som var sår på det og nærtakande.
Det såg henne ut til, at Gina og Fanny hadde
eitkvart seg-imillom, som ho ikkje fekk vera med på; og
det totte ikkje Ebba var ærlegt. "Hugsar du det, Fanny?"
... "Det var den Gongen du veit, Gina!" -- Kva er
det de talar um? hogg Ebba i. -- Å -- , drog Gina på
det; ho var so stø av seg ho. -- Seg det du, Fanny! -- 
Nei; ikkje seg det, Fanny. -- Nei; eg skal ikkje segja
det. -- Ish, so leide som de er. Ja, når so skal vera,
so kann det gjerne vera det same med alt ihop då! frøste
Ebba. Og harm gjekk ho sta og slo lag med Tea
Jensen, Høkerdotteri.

Eller det kunde vera Fanny som kom etter, at Gina og
Ebba var i Lag stundom, so ho ikkje fekk vita det. Då
grét Krulltoppen. Og ho gjorde Samlag for Lìvetidi med
Josefine, Dotter til Skræddar Evensen. Aldri i Verdi vilde
ho hava noko å gjera med slike Vigtig-Tryne som Gina og
Ebba meir. Usemjune kunde halde på upp til fire Dagar
um Gongen.

Verst var det når Gina vart vond; ho var noko langsinna.
Ein Dag då dei gjekk heim frå Skulen kom dei
i Strid um, kven som var finast av deim. Ebba meinte
på, at Far hennar, Sakføraren, måtte vera finare enn

SIDE: 55

både Grosserar Holmsen og Proprietær Wiig; Fanny
heldt på, at Far hennar var den finaste, då han ikkje
einast hadde vori Grosserar, men hadde Eksamen og, so
at han kunde ha vori Sakførar um han hadde vilja; Gina
på sin Kant heldt det for nok å minne um, at Far hennar
hadde vori på Storthinge. Dei drogst um dette til
dei vart harme; Ebba frasa upp og brùka Ord som "Bonde"
og "Lastehandlar"; Fanny tok til Gråten og lova på
at ho aldri vilde snakke med Ebba meir; Gina vart tagall
og gjekk. Den Gongen var dei Uvenir minst dubbelt so
lengi som vanleg. -- 

 -- I Jola kom Onkel Solum på Gjesteferd. Fanny fekk
ei grå Vinterluve av han og ei drusteleg Dokke. Denne
Dokka fekk Namne Amanda. Rosalie, som Bokbindar
Lundstrøm hadde gjevi henne Åre fyrr, var nettupp god
nok til å vera Kammerpike hjå Frøken Amanda.

Det vart ei morosam Jol. Alt Slag god Mat var det
Nøgdi av; og ho Mor var i slikt eit Godlag, at Fanny
fekk vera ute og snøballast med Gutane so mykje ho berre
brydde seg um. Framifrå fjåg var ho Mor den Kvelden
då Onkel Solum var hjå deim; og det var ikkje Under;
for Onkel Solum var svært snild. Fanny sat på Fange
hans mest heile Kvelden og prata. Han fortalde um alt
det gilde han hadde i Kristiania; millom anna hadde han
ein Flokk Smågjentur; og so hadde han ein Gut som
heitte Jens. Det var ein framifrå Gut; og so var han
nett jamgamall med Fanny. Den Guten skulde ho få,
når ho vart stor. Ja, du vil vel ha han? -- Ja då; er
han fin, so vil eg ha'n. -- Men du hev ein Kjærast fyrr,
veit eg? -- Ja han er og fin; og tenk, so fær eg tvo
Kjærastar, Mor! -- Ha-ha-ha; å du Krulltoppen!

Det var ein Dag seinare; Fanny hadde vori ute med
Gutane på Snøballing. Ho kom skrikande heim, reint
kvit av Snø, og hadde fengi ein Snøball i Andlite so hardt
at ho blødde Naseblod. Då var Onkel Solum òg heime.
Ho vart framifrå vel fagna av Mor, og like eins av Onkel
Solum; ho fekk Kaffi og Kake, vart vaska og fekk
skift Klæde og var snart i Stell att. Då Onkel Solum
hadde gjengi, sagde ho Mor: no tenkjer eg me fær Tom

SIDE: 56

og Lea heim att snart; blir ikkje det gildt, Krulltoppen?
 -- Jau, sa Fanny. Strakst etterpå lagde ho til: Onkel
Solum er snild, Mor. -- Tykkjer du det? -- Ja. -- Å
ja, sa ho Mor og smilte fornøgd; det er ein av dei gamle
Venine til Far, skýnar du; og no vil han hjelpe oss med
dette òg då. Ja det er sant som du segjer; han er snild.

Men eit Bìl etter vart ho Mor i Ulag att. Ho grét,
hadde Hovudverk og var leid seg. Du fær ikkje Systkeni
dine heim likevel, du, sagde ho til Fanny. -- Kvifor det,
Mor? -- Å, du kann vita det er han -- , han -- , nå,
denne Far din, veit eg! -- Og so grét ho att; å, å;
Herre Gud, at alt skal vera so rådlaust!

Men det besna av etterkvart att; og Fanny lika i det
heile Mor si godt no. Det var aldri Tale um Vassgraut
til Middag eller Jordeple og Salt; Smør og Brød var der
attåt, um ikkje anna; Sirup og Brød var og god Mat.
Stundom lìvde dei reint på Stormannsvis, med Steik og
Syltety og Øl; skulde me svelte både når me hev og
når me inkje hev, meinte ho Mor, so vart det for mykje
Svelting.

Gildt var det òg, at Bokbindar Lundstrøm ikkje gjekk
her so ofte no lenger. Mor var strengare mot han enn
fyrr. Og når han kom, var han mjuk for det meste,
endå han kunde vera brysam, når han var full. Han
drøymde enno um å få ho Mor til Kone; lokka med Snakk
um å flytja til Kristiania; der skulde dei stelle seg til
Rettes i en hygglig vrå og ha det godt, "äta franska brödet
med smör och ost" og drikke Bayerøl. Men ho Mor
brydde seg sjølvsagt ikkje um han. Sùme Tider letst ho
tru at han hadde Kone og Born i Sverig; kva vil De med
fleire, Lundstrøm? De er då kje Mormon? Lundstrøm
lagde Handi på Hjarta og svor ved sin "heder". So
gav han seg til å banne, og baud seg på Resten til å
fara til Sverig og koma att med "rena papir". "Vil ni ha
mig då, Fru Holmsen?" -- Men ho Mor vilde ikkje hava
'n kóss det snudde.

Ho stelte meir med Fanny enn fyrr, hjelpte henne med
Katekismusleksune, fortalde henne um Jesus, svara på
Spursmåli hennar um alskyns Ting, og freista på all

SIDE: 57

Vis å vera henne Lags. Fanny vart reint kjær for Mor
si stundom; når Gamle-Kari kom ståkande inn um
Kvelden, kunde ho finne Mor og Dotter sitjande saman
og kose seg med kvarandre og hava det reint gildt. Når
eg blir stor, Mor, sagde Fanny, so skal eg kaupe ein
Ruggestol til deg, slik ein som den Bestemor Lehmann
hev; og so skal du få sitja og rugge deg all Dagen, og
drikke Kaffi og eta Kveitebrød. Takk skal du hava,
Krulltoppen! sagde ho Mor og kysste henne. Og so skal
du ikkje sy, men berre sitja og ha det hyggjelegt, heldt
Fanny fram. Takk, Tuppa mi; du er snild mot Mor lel,
du. Skal du kje kysse Mor di då? Fanny tok Mor si
um Halsen og gav henne ein Smellkyss; det vart Gamle-
Kari for drjugt. Tvi! sa ho; no måtte eg sputte! -- 

Utetter Våren tok Jomfru Thorsen til å vanke i Huse;
ho hadde sett seg til med ein liten Finmat-Handel og
hadde gode Stundir. Jomfru Thorsen hadde i Fredheimstidi
vori Stogugjente hjå Fru Holmsen; so vart det dei
gamle Fredheimssogune som no kom upp att. Jomfru
Thorsen var framifrå kjend i desse Ting; ho hadde endå
sjølv vori ettersett av Holmsen.

"Ja den Skarven!" tok ho uppatt og uppatt på sitt
Vestlandsmål; "er det kje rart at slike Folk og skal få
Lov å vera til!" -- Ho hadde slik ein underleg Måte
å segja r på; det høyrdest som Rikting i nye Sko,
totte Fanny.

Dei rødde ofte um Borni. Og Mor sagde so mang ein
Gong, at dersom ho berre hadde kunna berge deim, so
skulde ho ikkje ha brytt seg noko um, at hennar eigi Liv
var øydelagt. Og no kunde eg ha fengi Borni heim,
sagde ho. Han Nils, Bror min i Kristiania, Handelslæraren,
baud meg Hjelp no; han kjenner noko til den Jomfru
Åberg, ser De; men meiner De ikkje den Skamløysa
ende ut negtar å gjeva Borni frå seg? Ho vil vera
Mor for deim, segjer ho ... og so lengi Far deira er
fornøgd, so hev ikkje eg noko å segja! Plent som eg
skulde vera eit framandt Menneskje. Det er greidt at det
er han som stend attum. Å, berre ikkje Gud ein Gong
læt han få Like for alt det vonde, han hev gjort meg!

SIDE: 58

Etterkvart vart det likevel som Borni vart meir gløymde.
Lea tok til å skrive Brev heim; og etter desse Brevi
såg det ut som alt gjekk godt på Elmerud. -- 

 -- Ein fin Morgon vakna Fanny og var åleine i den
store Sengi. Og det var ikkje ho Mor, men Gamle-Kari,
som sat burtmed Borde og drakk Kaffi.

Er du vaki no då, Svivelsvansen? spurde Gamla. Eg
er kje nokon Svivelsvans for deg, eg, du! lagde Fanny
imot. Kor er ho Mor helst? -- Ho Mor er reist burt.
 -- Kor er ho reist av då? -- Nå; hugsar du kje det
no lenger, Lurvehetta; ho skulde ut på Lande til Lensmann
Berg og sy ein Kjole, veit eg. -- No lyg du, Kari!
 -- Å, dei Ungane; no hev ho gløymt det. Jau då; ho
skulde til Lensmann Berg og sy ein Kjole. -- Kor helst
er Lensmann Berg då? -- Å han bur so ei fem-seks
Mil herifrå; kva skil det deg? Upp no, so skal me sjå
til å få på oss Klædi. -- Nei! du skal segja meg når
ho Mor kjem att, du, -- Kari Trestakk! -- Ho kjem, når
Kjolen er ferdug; i Morgo eller i Overmorgo eller ein annan
Gong; kann ikkje det vera det same, når du hev
meg? Du skal kje lide nokor Naud, Bustelurva! -- Reiste
ho Mor åleine heile den lange Vegen då, Gamle-Kari?
 -- Eg tenkjer det var einkvar som skjussa ho, eg!
 -- Kven var det som skjussa ho då? -- Det kann
vel kje eg vita. -- Kvi reiste ho so tidleg då, du? -- 
For di at du skulde få noko å spyrja um, Trollungen!
Såh, kom no, Mor; so skal me få på oss.

Men Fanny vilde klæde på seg sjølv. Ho gjekk og
vasa og vabba til langt på Dag; spurde etter Mor og leita
etter Plaggi sine; det som Gamle-Kari fann fram var ikkje
det rette; ho kunde ikkje få det på seg. Kari freista
sistpå med Magt; men Fanny var for sterk, so Gamle-Kari
måtte gjeva seg. Fanny kom ikkje på Skulen den
Dagen.

Ho Mor vart burteverande lengi. Ikkje fyrr fjorde Dagen
ved Middagsleite kom ho att; då var ho solbrend og
frisk, og hadde fengi ein ny Sùmarhatt og ein fin Solskjerm,
so Fanny mest ikkje kjende ho. Å, so ven som
du er, Mor! song ho upp og sprang henne til Møtes; ho

SIDE: 59

Mor tok henne upp i Armane sine og kysste henne. Å
du vesle Tuppa mi, du vesle Engelen min; korleis hev
du havt det? -- 

Dagen etter kom Solum. Der vart Glede og Gaman,
god Mat og godt Mod; Mor og Onkel Solum var heiltupp
kipne. Dei rødde mykje som Fanny ikkje forstod; det var
Tale um ein Jarnveg, ein Foss, sundslegne Flaskur, eit
Hotell, drukne Handelsreisande, ein Maskin som varp
Dalarstykkje; kvar Gong dei drakk, sagde dei: "akkurat
mitt Brennevin!" og når Flaska var tømd, ropa Solum:
send ho på Forbetringshuse, som me sagde deruppe!
Mange andre underlege Ordtak hadde dei. Fanny kunde
inkje Samanheng få; og det tregelegaste var, at eit Par
Gongir, med' Drøse gjekk som best, vart ho send Ærend
ut i Byen. Men so mykje tottest ho skýna likevel, at Mor
og Onkel Solum hadde vori i Lag ei Tid der ut-på Lande.

Då Solum hadde gjengi, spurde ho: du Mor, hev Lensmann
Berg ein Maskin som verp Dalarstykkje? -- Kva
... kva er det du vasar um? spurde ho Mor tryllt. -- 
Onkel Solum sa, at de hadde set ein Maskin som varp
Dalarstykkje? -- Ho Mor ørrette seg. Å! sa ho, det
var det han fortalde frå Kongsbergferdi si? Jau; der er
det ein Maskin som verp Dalarstykkje. Det er der dei
gjer Pengar, ser du. Eg hev kje set den, eg ... ikkje
no då ... men ein Gong fyrr ... eg var der uppe i
Lag med Far din, skýnar du. Du skal og få sjå den
Maskinen ein Gong, Krulltoppen, når du blir stor ...
dersom du er snild Gjente. So; no klæder me av oss
... Korleis hev du havt det heime då, Tulla mi? Hev
Gamle-Kari vori snild mot deg? Hev Lundstrøm vori
her? Hev du vori på Skulen? -- 

Dei lagde seg; Fanny fann att den kjende Kroken sin
i Armen til Mor og sukka av Sæle. "Å, det er so
godt å liggje hjå deg, Mor!" Ho låg ei Stund og
smårødde, klappa Mor si på Hals og Vange, kjælte for
Brysti hennar, smaug tett, tett innåt ho, bad, at ho aldri
meir måtte reise frå henne, ørska um den store Ruggestolen,
som ho Mor ein Gong skulde få; best som det

SIDE: 60

var spurde ho: skal eg kje lesa Fadervår i Kveld då,
Mor?

Jau, jau, skvatt ho Mor upp; gløym ikkje det, Krulltoppen!
 -- Du må hugse på det, um ho Mor ikkje
minner deg; -- bed trottugt til Vårherre du ... som
er so lita og uskyldig!

VII.

Frits og Fanny var Kjærastar enno. Dei tok til att med
Leikane og "Landturane" sine, so snart Frimånaden kom;
og mest heldt dei Lag i den Tidi då ho Mor var i Kristiania
på Gjesting.

Men so kom Hausten.

Frits, som alt var innmot nie År gamall, tok til å
gå på Borgarskulen. Der vart han fagna med Hæding
og Lått. Dei lange Gutane i Storklassom geipte til han
og peika med Fingrom: ha! ha! han gjeng og diltar med
ei Gjente, han! Ha! ha!

"Å, Frits Johannesen, det Toskehu'e,

ho Fanny Holmsen ska' bli hans Frue!"

Ha! ha! ha; -- Å -- h! -- Bæ -- h! -- Frits Gjentefut!
 -- Frits Stakkedalt! -- Frits høyrde på dette tagall og
trutin. Næste Gongen han råka Fanny, gjekk han beint
på henne og jula henne upp.

Fanny skýna kje Meiningi med same. Ho trudde det
måtte vera Skjemt. Men snart merka ho at det var
Ålvor godt nok, og so reiv ho seg laus og tok Flugti.
Ylande kom ho heim til Mor si; der fekk ho Juling for
di Frits hadde rivi Kjolen hennar sund.

Dermed var det Ende på det Festemåle. Og Fanny
hadde kje større imot det. Var det nokor Meining i å
gå og vera trulova med ein Gutunge då; ho vilde heller
vente til ho vart konfirmera, so ho kunde få seg ein
skikkeleg Festemann.

Men for Frits Johannesen måtte Fanny etter denne
Dagen agte seg vel. Han fekk Berserksgong, berre han
såg ho. Di Lurvetasse! skreik han; stygg er du, og
fillut er du, og Juling skal du ha'; hei! Og høgføtt og

SIDE: 61

gutekeik flaug han på Gamlekjærasten sin med Hendane
hardknytte.

Han vart ein Meinkrok og ei Ugjegne ikkje berre for
Fanny, men for Lage hennar, ja for alle dei Smågjentur
i Byen fanst. Han fekk med seg ein Flokk andre Gutegapar
frå Borgarskulen; dei kalla seg Indianar og fór
Byen rundt på Herjing og dengde og ufreda Smågjentune
kvar dei kunde råke på deim. Då Vinteren kom, var
det mest vålegt for Gjenteborni å koma ut; løynske
indianske Snøballar kom fljugande frå Gatehyrno so snart
dei synte seg; og dei Snøballane kunde vera trauste. I
Kjelkebakkane var det kje heller Fred å få. Ylande
Indianar kom farande so snart dei såg seg Råd, og velte
både deim og Kjelkane deira ut i Snøfonni.

Dei tri "fine" frå Gjenteskulen til Fru Kahrs fann endeleg
på å berge seg upp å Høytreve til Sakførar
Lehmann, når dei vilde hava Fred; det var ingin som
hugsa på å leite etter deim der uppe. Og smått um
Senn tok dei til å like seg på Høytreve. Det var so
fritt der, som Gina sagde; so flutte dei dit med sine
Dokkur og Leikar og stelte seg tilrettes som for ei Langvist.
På Treve fekk dei sitt Tilhyggje og si faste Borg;
dei gjekk og tusla i Halvmyrkre der uppe liksom Mysar
som hev gøymt seg for Katten.

Utanfor Lofte vart det berre meir og meir keidsamt,
totte dei.

Allvisst såg det vonlaust ut med Skulen; for kvar
Gong dei flutte upp i ei ny Klasse vart Leksune fleire
og Tilsyne strengare. Kvi tru ein skulde lære so mange
keidsame Ting? Fanny kunde ikkje forstå det.

Jau, me må lære det; for alle Damur lærer det, sagde Gina;
 -- for elles var me berre som dei simple som
gjeng på Almugeskulen, sagde Ebba; -- ja det veit eg
nok, sagde Fanny. Men det var like keidsamt for det.

Fanny lærde mest aldri Leksune sine heime. Ho var
kje god til å sitja still so lengi; berre ho kunde koma
seg laus frå Mor si på eikor Vis, lét ho Bøkane liggje
og sprang. Ho berga seg med å lesa i Fristundine

SIDE: 62

eller ho fuska; det hende at ho måtte sitja etter og;
helst i Frøken Malthe sine Geografitimar.

Denne Frøken Malthe kunde Fanny ikkje med; og ein
Gong hende det noko som gjorde deim reint til Uvenir.
Det var ein Dag Fanny måtte sitja etter. Då Skuletidi
var ute, læste Frøken Malthe Døri og gjekk heim til
Middags. Og so vart Fanny gløymd. Ho sat og sturde
i det stengde Klasserome Time etter Time; Svolten kom
og Myrkre kom; men den som ikkje kom var Frøkni.
Då var det Fru Kahrs; ho budde ovanpå og fekk høyre
at det grét ned-i Skulestogo; so kom ho og hjelpte Fanny
ut; men då var Fanny mest frå seg av Otte og Fælske.

Dagen etter fekk Frøken Malthe Skrubb, so Fanny
høyrde på det, og laut beda for seg. Det er ålvorsamt
dette, Frøken, sagde Fru Kahrs; forstend De? -- Fanny
vart so glad i Fru Kahrs, at ho kunde ha kysst henne.
Men um Frøken Malthe laga ho same Dagen eit Sneidestev:
"Frøken Malthe, den Dott -- husker ikke godt", og
sidan var ho so uskikkeleg som ho med det gode kunde
i Timane hennar.

Hadde det ikkje vori Fru Kahrs, so hadde Skulen ikkje
vori ut herdande. Men Fru Kahrs var snild, og det
hjelpte. Ho hadde lettare Fag òg, ho. I Småklassom
hadde ho Bibelsogu; den fortalde ho; og når dei ikkje
hugsa, vart ho kje vond, men fortalde upp att. Det var
so gildt å vera flink for Fru Kahrs; eit godt Ord av
henne var meir enn eit heilt Eit-Tal i Karakterboki. Mot
Fanny var ho framifrå snild. Ofte når det kunde vera
smått med Skulenista tok ho henne med seg upp-i Stogo
si og gav henne Mat; då var ho svært hyggjeleg; tala
godt med henne, sagde at ho var flink, og at ho måtte
vera snild mot Mor si, "som ikkje hev nokon annan enn
deg, Krulltoppen". Fru Kahrs var mykje snildare enn
ho Mor, totte Fanny; i Vissa var ikkje ho Mor so snild
som Fru Kahrs til alle Tidir.

I tridje Klasse fekk dei til Reknelærar ein Adjunkt
Bryn frå Borgarskulen; han var au morosam, men på
ein annan Måte: ein måtte jamt læ åt han. Det var
ein litin sped, uroleg Fyr med eldende raudt, stutt Hår

SIDE: 63

som stod og sprikte rundt Hausen hans som Bustir; eit
lite forsinna Andlit hadde han, og Augo dansa rundt i alle
Krokar: huff, Småjenter, je er så nervøs! hutra han.
På Ferd var han i Einingi, ned av Lærarstolen, upp å
Lærarstolen, burt-etter til Døri og hit att til Europakarte,
fram og attende all Stad, blåsande Dumbe av Pultarne,
av Omnen, av Veggjom -- pøh! pøh! -- ; gneid Hendane
sine, byste seg på Ermane, klådde seg attum Øyro;
"så; så; nu skal vi være stille, Smågjenter, nu skal
vi være s..stille"; han var stam òg, Adjunkten. Det
var fælt løglegt å erte han. Han vart sint for inkjenoko;
og når han vart sint stama han, so han knapt
kunde få fram Orde. Han berre rulla med Augo og
frøste: "S...S...Slasken!" sagde han. Det var so
løglegt at han kalla Gjentur for "Slask". Men han vart blid
att strakst, når han såg at han ingin Veg kom med å
harske seg. Ebba og Fanny var Grumgjentune hans;
men Fanny var han vond på stundom, av di ho ikkje
var s...skikkeleg. Med Timane sine tok han det
ikkje strengt. Sùme Tidir rødde han um Matlaging i
Staden for um Multiplikasjon, eller brùka ein Hovudreknetime
til Preiking um Dame-Motar. Desse var noko fælt
Narreverk, totte han; minst av alt kunde han like å sjå
ei Dame med Solskjerm. Kann De tenkje dykk noko so
t...t...tilgjort som ei Dame med P...Parasol?
morska han seg. Kvar Gong det kom ein ny Mote vart
han vill; og so fekk dei ein Fritime. Han kunde gløyme
seg stygt. D...dei sluttar Gudhjelpemeg ikkje fyrr
dei gjeng nakne, meinte han ein Dag, med ei stor Strudsfjør
i Enden -- å, hm! om Forladelse; hm, hm! -- 
Nåh; seks Ganger seks altså? Fanny?

Smågjentune lo åt han og var glade i han. Men dei
hadde han berre nokre reint fåe Timar i Vìka. Og like
eins var det med Fru Kahrs; ho las mest i dei øvre
Klassom. Til vanlegt måtte Gjentune i den Klassa der
Fanny gjekk lite seg med desse Frøknine som høyrde
Leksur og var gretne; og då vart Timane so lange at
dei var lite herdande.

Ikkje berre keidsame var dei, desse Frøknine; dei var

SIDE: 64

styvne au. Det var vel ingin Kunst å vera klok, når
ein hadde Boki framfyri seg heile Timen; ein skulde taka
Boki frå deim og sjå kor det då gjekk; det kunde nok
Fanny hava Moro av å vìta. Då vart dei kanskje ikkje
stort klokare enn me, då?

Stundom kom dei med Ting som tottest Fanny lite
sætande. Som når Frøken Malthe vilde hava deim til
å tru at Jordi var rund som ein Ball; å, so snar som
ho måtte vera til å tru, den Frøken Malthe! Ein heil
Time stod ho og preika um, at Jordi var rund; det kunde
me sjå av det og det, sagde ho; men det vart berre
noko Tull; Fanny trudde kje eit Ord av det. Frøken
Strandboe var ikkje heller til å lite på alltid. Kor kunde
ho vita kven som hadde vori Konge i Norig for 800 År
sidan, og kva han hadde gjort og sagt?

Jau du kann då vita at ho veit det, sagde Ebba. Ja,
du kann då vel skýna at ho veit det, sagde Gina; trur
du Fru Kahrs vilde hava nokon til Lærar på Skulen sin
som ikkje visste det? -- Nei det trudde ikkje Fanny.
Men det var ikkje sagt at Fru Kahrs visste kor styvne
desse Frøknine i Røyndi var. Nei det var sant, sagde
Ebba. -- Ja, men ho hev vel spurt deim ut fyrst, kor
mykje dei visste, meinte Gina. -- Ja det kann du vel
vita ho hev! sagde Ebba. Ja det var greidt at ho det
hadde; men likevel -- ; med seg sjølv hadde Fanny svært
lite Tru til desse Frøknine.

Når dei tri Venine i Lag med Dokkune sine leika
Skule uppe på Høytreve, var det Frøknine det gjekk ut
yvi jamt. Ebba eller Gina var for det meste Frøken
Malthe; Fanny, som vaks hardt no og var lang og bleik
med skarpe Munn-Linur, letst vera Fru Kahrs. Det slutta
med, at Frøkni, når ho hadde vavra ei Stund og vori
leid mot Skuleborni, fekk ei dugeleg Avreidsle av Fru
Kahrs, so heile Klassa høyrde på det. Det er ålvorsamt,
dette, Frøken, forstend De? Hender det ein Gong
til, so jager eg Dykk på Dør! -- 

Stundom sat dei tri Smågjentune i ei Krå på Treve
og tenkte ut Hædingsord um Frøknine eller sette Utnamn
på deim og laga Sneidestev. "Frøken Malthe -- 

SIDE: 65

skal vi salte"; " Frøken Strandboe -- er dum for to".
Dagen etter sette dei då slike Ting ut på Skulen og
sagde at dei hadde høyrt det i Byen. Av og til lagde
dei Meinrådir, som dei då helst fekk andre til å utføre;
ein Gong narra dei den truskyldige Thea Hansen
til å gjeva Frøken Strandboe ein Kattunge; dei visste
det Thea Hansen ikkje visste, at Frøken Strandboe kunde
heiltupp få Senedrått, når ho såg ein Katt. -- 

 -- Ein god Dag hende det noko i den vesle Byen
som gav Gjentune på Høytreve òg noko å tala um.

Jette Enger vart trulova.

Jette Enger var berre so vidt ferdug frå Fru Kahrs;
Smågjentune der heldt henne mest for Kammerat enno.
Og tenk, so var ho trulova.

Retteleg trulova. Ho gjekk og dreiv med Kjærasten sin
ut yvi Storvegen kvar Kveld, og var ikkje det Grand
rædd for at Folk skulde sjå det.

 -- Ja tenk! No hev ho vel alt kysst han, sagde Gina
ein Morgon på Skulevegen.

 -- Å fy; er du kje klok, du? sette Ebba i; dei skal
då vel kje kysse kvarandre, fyrr dei er gifte?

 -- Å Gud, so dum som du er, Ebba, kom Fanny no;
det er vel difor dei er trulova vel, at dei skal kysse kvarandre
all Dagen!

 -- Å Gud, er du rusk, du! Å Gud, eg kom til å
døy av Skam; tenk kysse den framande Karen!

 -- Pytt; det er kje so fårlegt, meinte Fanny klokt;
nei; når dei er gifte, so gjer dei noko anna då.

 -- Er du kje klok, du? Kva gjer dei då?

Fanny fekk eit forstøkt Augnekast frå Gina og drog
seg med ein Gong ind i seg sjølv. Eg vil kje segja det,
sagde ho.

Ebba vart rædd; no var det noko dei vilde løyne for
henne att, kunde ho skýna. Ho freista ein Umveg:

 -- Kven er det som hev fortalt deg det då?

Fanny sat langt inne i seg sjølv; eg vil kje segja det.

 -- Ish! so leid som du er! tok Ebba til; men Tingen
var forvitneleg, og ho freista endå ein Umveg.

 -- Å pytt; du veit kje noko.

SIDE: 66

 -- Er det kje sant; veit eg det ikkje? -- Fanny skaut
til Gina.

Gina nikka.

 -- Å, det er klent av Dykk! tok Ebba i att; alltid
skal de ha Løyndomar for meg! Ish! Eg vil kje ha
meir med Dykk eg; det vil eg ikkje!

 -- Det er kje mi Skuld, sagde Gina.

 -- Nei det er Fanny, som er so leid og stor på
det ...

 -- Er det kanskje ikkje du, Gina, som hev sagt, at eg
ikkje måtte fortelja det, kanskje?

 -- Du kann då vita eg meinte kje Ebba; for ho er
likso stor som me, ho.

 -- Å pytt; du kann godt fortelja det til meg, lokka Ebba.

 -- Uff nei; eg vil kje fortelja det.

 -- Kvifor det då? spurde Ebba; når de veit det, so
kann vel eg òg.

 -- Uff nei; det er so leidt her på Gata; her er so
ljost.

 -- Kann kje du og Gina koma upp til meg i Efta, so
gjeng me på Høytreve?

 -- Ja-u. -- Jau, på Høytreve ...

Dette vart dei samstelte um.

 -- Og so skal du ta meg i Handi på, at du vil fortelja
meg det, sagde Ebba.

Fanny såg på Gina; Gina nikka.

 -- Ja det skal eg, sagde Fanny og rette Handi fram.

 -- Seg "ved Gud" på det då!

 -- Ved Gud! Trur du meg no då?
Ebba roa seg. -- 

 -- Dei møttest um Eftaen på sitt gamle Loft, noko
underlege i Hugen.

Som etter Avtale kraup dei inn i den inste Kroken
av Treve, der det var so myrkt at dei ikkje kunde sjå
kvarandre.

Dei drøste annvint um ymse Ting som dei ikkje tenkte
på, lo med tilgjord Lått, og stræva svært med å få sett
seg. Endeleg sat dei. Dei sat so tett ihop, at dei mest
kunde kjenne Hjarto i kvarandre banke. Og so vart dei

SIDE: 67

reint tagalle. Det vart so forfælande leidt, totte dei med
ein Gong.

Allvisst Fanny. Ho hadde nok Hug til å fortelja. Men
Gud, kor leidt det var; ho vilde heller sleppe.

 -- Hugsar du kva me hev i Geografi til i Morgo,
Gina? spurde ho.

Gina hugsa det; Ebba hugsa det òg. So vart det
stilt att.

 -- Uff so leid som ho er, denne Frøken Malthe, sagde
Fanny.

 -- Ja.

 -- Kvifor kunde me ikkje få Adjunkt Bryn i Geografi.
Han er so morosam, so.

 -- Ja, han er morosam.

 -- Kven?

 -- Adjunkt Bryn vel!

 -- Å. Ja, han er morosam.

Det vart stilt att.

 -- Kva lær du åt? spurde Ebba og drog etter Anden;
dei kunde høyre kor Bringa hennar gjekk.

 -- Eg lær åt Adjunkt Bryn; han er so løgleg, når
han stamar. "F-F-Filleunger! F-F-Fantetøser!"

 -- Ha-ha.

 -- He-he.

 -- Og so når han kallar oss Slasken! Ha-ha. 'D-du
kann nok, berre du vil, Slasken!' Ha-ha.

 -- Ja. -- Ha-ha.

Det vart stilt att.

Heiltupp varmt vart det inne i Kroken. Dei høyrde
kvarandre puste der dei sat; alle hadde dei brennande
Hug til å byrja på det rette; men det var so ille leidt
å koma seg i Veg.

Endeleg kunde kje Ebba halde seg lenger.

 -- No er eg viss på at de vil narre meg likevel,
sagde ho; vil de kje det, kanskje?

Tvo Mæle tok i med ein Gong, svært forundra: narre
deg? Korleis det då, du?

 -- Hugsar du kje det du skulde fortelja, Fanny, -- 
det, som Gina òg veit?

SIDE: 68

 -- Å pytt, det?

 -- Sa du kje "ved Gud" på det kanskje? Gjorde ho
kje det, Gina?

 -- Jau det gjorde du.

 -- Ja, men so må du ta meg i Handi på, at du
ikkje skal segja det!

 -- Ved Gud! svor Ebba og rette Handi fram.

Og so tok Fanny til med kviskrande Mæle, stilt hjelpt
på Glid av Gina, å fortelja Sogune frå Drengjestogo
på Vik.

Uff. Fy! stunde Smågjentune, når det kom noko
leidt; uff, eg døyr! uff, seg det ikkje! Men når den
eine Sogo var ferdug, so vilde dei hava ei til; og so var
Ebba so sli etter å få Utgreiding på allting.

Fanny sagde det ho visste, og Gina hjelpte til. Fanny
hadde gjort seg galne Tankar um ymist; Gina retta på
ho. Det heile vart nytt for Fanny med. Di meir dei
skýna, di meir forstøkte vart dei, og meir og meir brennande
forvitne. Kor i Verdi kunde det gå for seg; kor
i Verdi kunde det hange ihop? Meir og meir onnugt
kvìsa og kviskra dei; vart Ordi for drjuge, hjelpte dei seg
med Innpåtydingar og Faktir, eller den fyrste Bokstaven.
Dei kviskra og stunde og vart reint brennvarme; Ebba
visste snart det dei andre visste.

 -- Men sidan hende det ofte, at dei tri Smågjentune
sat ihopkropne i den myrkaste Kråi av det myrke Lofte
og drøymde seg burt i Sogur frå Drengjestogo.

Det vart so framifrå forvitnelegt. Det var noko reint
anna enn det som elles var Moro.

Dei snakka seg upp, til dei sat og glødde, bivra og
brann som i Febersjuke. Dei gløymde alt, Tidi, Kveldverden,
Mor, Far; det fekk kvitte eitt, um dei fekk Vondord
når dei kom heim att. Dei måtte so plent hava ei
Sogu til; det måtte so plent bli greidt ut noko meir um
korleis gifte Folk hadde det. Men uff! fy! at nokon
kunde gjera slikt; at dei ikkje døydde av Skam. Det kunde
ikkje vera sant, sovori.

Dei skildest kvar Dag med Handtak og Forsikringar,
at aldri nokosinn, korkje no eller sidan, ikkje for noko

SIDE: 69

Menneskje, um det so var den beste Vén, -- skulde dei
ymte eit Ord um kva dei no hadde for seg. "Ved Gud;
ved Gud!" Skamfulle og med utrygt Samvit gjekk dei
kvar til seg; Ebba måtte likevel ofte fylgje Fanny;
denne var so myrkrædd for den allstad-verande.

Dei kunde ikkje bli Uvenir meir, desse tri. Dei kjende
seg bundne til kvarandre som av ei sams Misgjerning.

VIII.

Mor var i Kristiania ein Tur kvar Sùmar no. Ho stelte
Huse for Bror Nils, med' Marie låg på Lande for
Nervune sine. Eller ho såg um Lea og Tom, som
Gudskjelov hadde det tòlleg godt hjå Jomfru Åberg på
Elmerud.

Fanny fekk ikkje vera med. Ho vart ettersett i Kristiansborg
og derikring hjå kjent Folk; so trøytte ho Tidi
som ho kunde best, med dei Leiksysken ho på kvar
Stad kunde finne.

Denne Sùmaren vart det Gaman på Kristiansborg;
det kom Skòdespélarar til Byen.

Slikt noko hadde Fanny aldri set. Ho tagg seg med
på Teatre alt fyrste Gongen dei spéla; og der hadde ho
ein Kveld som gjekk langt yvi alt ho til dessa hadde havt
Draum eller Tanke um.

Ho visste ikkje kvar ho var. Den store Salen til Fru
Mühlberg med heile Folkemengdi vart som burte for
henne.

Det einaste som var til, var det litle ljose Rome der
frami, der Spéle gjekk; Resten av Verdi var eit surrande
svart Gap som ikkje vedkom henne.

Å, som det var forunderlegt. Å, som det var trøysamt.
Gjev dei berre vilde halde på. Gjev dei aldri
vart ferduge! Det dirra og hoppa i henne av Frygd;
stakkars Mor, som ikkje fekk vera med og sjå det.

Kven som skulde hava kvarandre skýna ho strakst;
det var Sjøoffiseren og ho i den ljosraude Silkekjolen.
Nei! den som kunde få seg slik ein Kjole ein Gong.

SIDE: 70

 -- Slike Folk som desse hadde ho aldri i sitt Liv set.
Dei var mykje finare enn Dokkur, og endå var dei livs
livande. Nei! han Sjøoffiseren. Nei! for ei Mundering.
Og slikt eit stortfint Skjegg; og so staut som han var.
Og so byrg! og so nett! Ho sat og huglagde han, so
Hjarta banka i den vesle flate Barnebringa.

Og so song dei. Å, som dei song. Ho i Silkekjolen
kunde skjelve so fagert i Mæle; og so hadde ho nokre
Faktir med Armane som Fanny aldri hadde set Maken til:

"aldrig, aldri-g
jeg forgjættæ-r
disse Dale,
disse Slættæ-r!"

Men når ho og Sjøoffiseren song ihop, vart det so
vent at ein kunde skrike. Du store Tid! ... "Fru Mühlberg,
hev De høyrt noko so vent fyrr?" -- "Kann
dei syngje so vent i Kristiania, Fru Mühlberg?" -- "Hyss!
hyss" ...

Og tenk; i andre Akti var Teatre heiltupp eit Skip.
Der var Tògverk og Matrosar og allskyns Greidur, um
Lag som på "Kvik" eller "Prinsesse Louise". Og no
fyrst vart det Moro på Kar. Ha, ha, ha; nei, den gamle
Matrosen!

"Vor Kaptein er mange Penge værd,
Penge værd,
han er ikke god at komme nær,
komme nær ..."

Og so den gamle Fyren med Nasen, han som hadde
so mange Knappenålir; ha, ha, ha! -- "Fru Mühlberg,
Fru Mühlberg! ser De? det er Haltemikkel!" -- "Hyss,
hyss" ... "Han er jo en Nålepude," sagde dei; ha
ha, ha! Ha, ha, ha! "Hyss, hyss" ... -- og tenk;
no tok ho til å forstå, kva dei sagde og. Nei sjå den
Spretten, han som var so kaut i Fyrstningi; no fekk han
sjøvondt; ha, ha, For eit Stakkarsting. Sjå der! no måtte
han stad og brjote seg att; ha, ha, ha! ha, ha, ha! -- 
"Hyss, hyss; hyss da! -- 

SIDE: 71

Det var ein gamall keid Fyr som visst var Far til den
roseraude; det var ein stor Tosk; han vilde ikkje at
Dotter hans skulde få Sjøoffiseren. Liksom ho skulde
kunna få nokon betre Mann! Men no skulde me sjå;
no kom Sjøoffiseren. Og her på Båten var han
Herre!

Uf! Å! Gud trøyste oss! Dei hengde Gamlingen
upp! Å! -- Hyss då, hyss då! -- Fanny kjende som
ei Skaking i Oksli si; det vart kviskra noko i Øyra hennar
um å "vera still", bli "kasta ut" ... Still? Sat
ho ikkje still kanskje? -- 

Å Gudskjelov; å, den Gullguten til Kaptein; -- alt
ihop hadde sjølvsagt berre vori eit Knìp til å skræme
Gamlingen. Og no gav han seg au. Åh! no fall dei i
Armane på kvarandre. Åh! uff! tenk, dei kysste kvarandre
... tvo Gongir, tri Gongir ... Fanny vart heit
der ho sat. Men det var sant; dei var forlova; det var
kje noko gali då ... Og so song dei og var glade. Ja
no kunde dei nok vera glade; iser ho; iser ho ... Å
den søte Kapteinen.

Ish, den Duken då; der vart han dregin fyri att.
Gjev det ikkje vilde vara for lengi; for no kom Bryll -- 
... Eit Brak fossa gjenom Salen; då ho skulde sjå seg
ikring stod alt Folk og klappa med Hendane. Damune
òg hadde reist seg. Kva var det for Slag; vilde dei gå?
Eit nytt Brak brusa gjenom Salen; so gjekk Duken upp;
no byrja det att ... Nå -- ? Dei berre bukka; og so
drog Duken seg ihop att ... "Kom no Fanny," sagde
Fru Mühlberg. Fanny vart reint hugsprengd; det kunde
då vel ikkje vera slutt? Folk drog seg åt Utgangsdøri.
Gudskjelov; det var nokre som tok til å klappe att;
"Mer Di!" "Mer Di!" ropa dei; å for snilde Folk ...
no kunde då kje Skòdespélarane stå imot lenger. "Fru
Mühlberg! Fru Mühlberg! det kjem meir! det kjem meir!"
 -- Duken vart dregin til Sides; ho i Silkekjolen kom
fram, førd av Kapteinen; no byrja det, no byrja det ...
uff! Dei berre bukka og nigja. So gjekk Duken ihop
att. "Kom, Fanny!" sagde Fru Mühlberg. Fanny kjøvde

SIDE: 72

Gråten med Nagg og Naud; alle Folk gjekk; der var
inkje meir å gjera.

Ho tagg seg med på Teatre alle fem Gongine der var
Spél; umframt "Reisen til Kina", som vart teki upp att,
men ikkje haldi fram lenger enn fyrste Gongen, fekk ho
sjå "Den svage Side" og tri løglege Småstykke. Resten
av Sùmaren livde ho reint i Teaterrus. Allstad der ho
kunde få nokon til å høyre på, sa ho fram Replikkar
og song Teaterstev; helst freista ho å herme Fru
Hedewig, ho i den roseraude Silkekjolen. Å; den som
kunde få seg slik ein Kjole ein Gong; ein ljosraud Silkekjole
med Slæp! Det vilde vera noko anna enn denne
Sekken av grå Cord, som ho no måtte gå og vabbe
i, og som tilmed ikkje nådde henne lenger enn til Knes
... og ho, som visst hadde for store Føtar ... Uff!
den som var framsloppi. -- 

 -- Mor kom att frå Kristiania og var i Ulag. Fanny
fekk ikkje Greide på kva som var i Vegen; det var
visst berre Gamle-Kari som visste noko; men når ho
og Mor rødde ihop, kunde Fanny ikkje skýna kva dei
tala um.

Eg tenkte mest Vårherre hadde vilja laga det for meg
no att, sagde ho Mor ein Kveld; det var Doktarord for,
at det ikkje kunde vara lengi. -- Doktarord ja; hå, hå!
Sit på det, so blæs det ikkje burt, sagde Gamle-Kari.
 -- No er det ein annan Doktar som hev sagt noko anna;
det er ikkje Bringa, segjer han; det er berre det at ho
er for veik; ho trottar kje alle Barnsengine ... -- Nei,
nei; eit Barn for Åre kann alltid vera jamgodt med Tæring.
 -- Ikkje for det; det er visst ingin som ynskjer
Live av ho; men det er då eit Hendelse at ein stødt
skal mistaka seg; aldri kann det gå, som ein tenkjer!

Fanny åt på Skìva si og glodde; kven er det, de
røder um? spurde ho. Ja-ha; det er det, sagde Gamle-Kari.
Ish, du då, Trestakken; kven er det de røder um,
Mor? -- Det er eit Menneskje som ikkje du kjenner;
berre teg no still du, og ikkje bry deg um oss. -- Uff;
de er so leide so!

Gamle-Kari tala Trøyst til ho Mor; Kjakane hennar

SIDE: 73

arbeidde som ein Blåsebelg. Berre drikk no Øle ditt,
Margrete, sagde ho, og tak det med Ro! Det gjev seg i
Enden, sagde Reipslagaren; og ein skal tegja med' ein
tygg, og ikkje taka Hatten av, fyrr ein ser Mannen; du
hev ikkje noko å gråte fyri, du? Det er då kje noko
um-å-gjera, veit eg? Ho Mor vart liksom lite trylt; er
du kje klok du? sagde ho; du trur då vel ikkje, at ...
 -- Nei nei; nei nei; inkje vondt meint, inkje vondt
me int; du skal kje ta det so brådt, Margrete! Hå, hå,
den Ungdomen; stødt er det so på Live med alt. Eg er
gamal, eg; eg hev set noko av kvart Slag; jagu gjeng
det an alt, Margrete! no banna eg visst. Sjå no Fru
Thorne. Ja dei kallar ho for Frue; men du veit kva
Slags Frue ho er. Køyrer kje ho Byen rundt med Majoren
sin, og steller Huse for han, og tek imot Gjestine
hans, og er so fin og ferm at det er Skìl på! Eg ser
ho kvar Dag, eg, og gjeng Ærend for ho, og kjenner ho
godt; du hev visst aldri høyrt meg segja eit vondt Ord
um henne ! Nei, for eg segjer reint ut: kann kje ho
vera like god for det, når ho elles er bra og snild? Betalar
godt gjer ho, og eit greidt Menneskje er det i alle
Måtar; ja det er kje nokon, som segjer noko på ho
heller! Berre lat det skure du, Margrete, og tenk på
at du hev det godt; det er nok andre Tidir no enn då
me gjekk og tagg Jordeple og Sild av'n Haltemikkel! -- 

Det bar inn på dei gamle Sogune med deim, og dei
kom i Godlag for den Kvelden. Men næste Dagen var
ho Mor like huglaus att.

Onkel Solum kom på Haust-vitjing som vanleg; han
var ikkje i Godlag, han heller. Han tala um Nedgangstidir
og store Pengetap; held det på slik, so ryk annankvar
Mann i Koll, sagde han; i det heile kom han med
mangt som Fanny ikkje skýna. Og so vart ho alltid
send so mange Ærend i Byen, når han var her. Mange
Gåvur hadde han ikkje heller med denne Gongen. Ho
totte det var klent av han at han ikkje kunde finne på
å gjeva henne ein Kjole; men det einaste ho fekk var
Pengar til eit Par nye Skor. Og sjå til at dei blir
sterke, Margrete! sagde Onkel Solum.

SIDE: 74

Han var lengi i Kristiansborg denne Gongen; det var
"desse fille Skog-Greidune". Ho Mor hadde det eit Grand
ubeint i denne Tid; ho vilde på ingin Måte at Onkel
Solum skulde råke ihop med Bokbindaren. Onkel Solum
likar ikkje slikt Folk, sagde ho. Det var mest Moro so
mange Knìp som ho fann på til å halde Lundstrøm
frå Huse; og Gamle-Kari hjelpte til. Fanny vart fyrisagd,
ho au; det var reint som eit lite Narrespél. Og
Lundstrøm lét seg narre, endå han vart noko undrin
tilslutt: "Hvad tusan är den Broder Nils for en person?"
sagde han på sin meir og meir ustøe Svensknorsk. -- 
 -- På Høylofte var det slutt med alt Drengjestogudrøs;
dei hadde Teater der no ut-etter.

Fanny og Ebba hugsa det meste av "Reisen til Kina";
det andre sette dei til sjølve. Gina hugsa iser Tonane;
ho song vent au; men dei lystige Visune fekk Fanny
best Sving på. Dei var kje Folk nok til Stykke; men
so lét dei Dokkune vera med. Bryllaupe som Skòdespélarane
hadde snytt deim fyri sette dei til på fri Hand;
Fanny var Prest og vigde Brudfolke, og dei køyrde på
Storkarsvis til og frå Kyrkja i ei gamall utbrukt Kalesje.

Dei var ikkje lenger i Tvil um sitt Kall; dei skulde
alle tri gå til Teatre. Kunde det ut-tenkjast noko meir
fåmut og keidt enn å gå her heime og bli gift med
ein Kaupmann eller Kantorkar? Det var underlegt at nokon
kunde lata seg lite med noko so smått. So snart
dei var framslopne vilde dei til Hovudstaden og i Lære.
Derifrå gjekk Ferdi til Kaupenhamn, der det beste Teatre
var; sistpå vilde dei til Italia. Alle Kunstnarar måtte
ha vore der eit Bìl, fortalde Ebba; det hadde Mor hennar
sagt. Og so vilde dei heim att og freiste seg. Då vilde
dei alle tri vera klædde i ljosraude Silkekjolar med lange
Slæp; og dei vilde hava Fyrstespéle sitt alle på ein
Gong, og i same Stykke. Men det måtte helst vera eit
Stykke, der det var tri Sjøoffiserar, so dei kunde få kvar
sin.

Dei snakka seg upp, so dei snart ikkje tottest kunna
drygje til dei var framslopne. Dei lagde upp Rådir um
å røme; tenk um dei kunde koma burt frå denne keidsame

SIDE: 75

Småbyen snart. Det var greidt at Ferdi vilde bli
mødesam; men so vilde ho bli forvitneleg òg, måtte ein
tru. Tenk, tri vene Smågjentur syngande utanfor Dørom
til Folk; so kom dei til eit Slott; der budde ein General,
kannhende ein Prins; han kom ut og fekk sjå deim;
"nå, kvar skal dei Smågjentune av?" -- "Me skal til
Italia og bli Kunstnarar." -- "Nei, jaso; skal de det?
Den høge Herren vart svært forvìtin. Og Gud veit kva
det sidan kunde bli av dette; for det høvde seg so, at
han nettupp hadde tri Sønir; og dei Sønine råka til alle
tri å vera Sjøoffiserar ...

Det vart til det, at dei for det fyrste slog seg til Ro.
Gina meinte dei burde lære Tysk, fyrr dei våga seg ut i
Verdi.
Og so kunde dei taka Upplæring i Pianospél so lengi; det
var noko ein laut kunna, det òg.

Etterkvart gjekk det til Nedfalls med Teatre på Høytreve.
Dei spéla Bryllaup so lengi, til dess dei tok til
å leike Bryllaup; og snart var det Sogune frå fyrre Åre
som fekk Magt med deim att.

På nytt Lag leita dei upp den myrkaste Kroken på
det myrke Treve. Der krudde dei seg ihop og gav seg
burt i Draumane sine. Det var so umåteleg mykje som
dei ikkje forstod. Og det var alt ihop so fælande ufjelgt.
Kor kunde det no t. D. lata seg gjera å føde Born?
Tenk, desse store Borni, som var mykje større enn Dokkune
våre; korleis kunde det gå til?

Og kvifor var det berre gifte Folk, som fekk Born?
Det var Gud som skapte Borni; det visste me; men at
det då skulde turvast å gifte seg fyrst? Sant nok;
Jomfrua hjå Andreassen hadde fengi Barn, endå ho ikkje
var gift. Men so hadde Andreassen vorti lagd ut til Far
åt Barne; og kva vilde det segja, tru, å vera Barnefar?
Og korleis kunde han vera Far til Barne åt Jomfrua,
når han samstundes var gift med Kona si?

Det var fælt so flokut som det var. Det eine var rarare
enn det andre, og inkje hekk ikop; dei kunde svalle
og undrast so mykje som dei vilde; like nære var dei, og
Emne var like utømelegt.

Tankane vart til Leikar. Frå Festemål og Bryllaup

SIDE: 76

nådde dei til Barnsengi. Dei stoppa seg ut og var med
Barn; so kom Nærkona og Doktaren; og etter mange og
lange Ridir vart ei Dokke fødd. Forunderlege, ufagre Ting
fann dei på uppe i Halvmyrkre sitt; og dei gjekk pinte
av Draumane sine som under ein Trolldom.

Alt anna i Verdi vart meir og meir ulidande keidsamt.
Det var kje Moro i Fritidom dessmeir, utan når dei fekk
vera saman. Allvisst Fanny hadde det leidt. Når ho
var for seg sjølv, ottast ho so ille for Vårherre.

Ho kjende dei njosnande Augo hans i Ryggen; ho
hadde han etter seg stødt, lurande og lydande. Uff, kvi
skulde det vera ein slik ... nei, nei; ho meinte det
ikkje, ho meinte det ikkje; det var greidt at det måtte
vera ein Gud; ho heldt av han; ja vist heldt ho av han;
det var han som gav henne Klæde, Sko, Mat, Drykk,
visse Rom ... uff, gjev dei fekk byrja på Skulen att.
Ho hadde det fælt dauvlegt den Sùmaren. Det var jammerleg
stuslegt på Fredheim hjå Proprietær Storm. -- 

 -- Det vart endå fleire Leksur i femte Klasse enn i
fjorde; og Skuletimane var lange som Endeløysa. Uff,
den som kunde røme. Jamvel i Timane åt Fru Kahrs
var dei dauve og tankespreidde. Dei dreiv Tidi med å
sende kvarandre Setlar, som med gåtefulle Bokstavar og
Teikn leika innpå det som sveiv deim i Hugen; "F.M.
hev aldri fenge ein K." -- Frøken Malthe hev aldri fengi
ein Kyss; -- "F. S. er fælt huga på å g. s." -- Frøken
Strandboe er fælt huga på å gifte seg. I Fristundine
rødde dei på same Måten, og hadde Moro av å
segja so drjuge Ting som dei kunde på ein slik Måte
at det ikkje vart forstadi.

Dei fekk Villridir, hoppa, dansa, sprang, skreik. Med
ein Gong vart det slik Moro å banne. "Kva Pokker er
det for noko"; -- "kvar Pokker vil du av." Av Jomfru
Thorsen hadde Fanny lært ein litin vestlandsk Eid som ho
fekk innført: "Pigejor"; Ebba sagde "Gu"; det hadde ho
lært av Far sin og Brørane sine.

I den Leseboki dei hadde på Skulen stod eit Folkeæventyr
der Fanden var nemnd. Den heilage Skræddar
Evensen hadde set dette, og hadde funni det lite uppbyggjelegt;

SIDE: 77

hadde so strìka inn Æventyre med Blyant og
skrìvi i Kanten "Ingen Barnelæsning". Dette fekk Fanny
sjå ein Dag, og med Lått og Ståk gjorde ho det kjent
for heile Klassa. Den vesle godslege Josefine sat so flat
og skjemd so ho gjekk mest til: "ikke gjør det, Fanny,
ikke gjør det, Fanny; uff! det er stygt av dej, Fanny";
men der var slikt Ståk at ho vart ikkje høyrd. "Ingen
Barnelæsning, ingen Barnelæsning; ha-ha-ha, hi-hi-hi!"
Det vart til eit Ordtak i Klassa sidan, dette. Og Namne
Fanden, som hadde vori Upphav til Sogo, tok dei "fine"
til Eid, um dei elles ikkje nemnde meir enn fyrste Bokstaven.

Skræddar Evensen var ein av dei mest orvakne i
Kyrkjelyden; då han hadde funni Fanden i Leseboki til
Dotter si, sagde han frå um dette til Presten Pukstad.
Dessverre måtte Presten upplyse, at den Leseboki dei
brùka hjå Fru Kahrs var den same som den dei hadde
på Borgarskulen. Det var soleis ikkje noko å gjera med
Fru Kahrs i den Saki.

Men ute i Byen vart det snart ymist sagt um Fru Kahrs
og denne Leseboki. Tenk; Fru Kahrs hadde innført ei
Bok på Gjenteskulen, der det var Bannskap. Skikkelegt
Folk kunde ikkje segja kva der stod; men det var ein
drjug Eid; og fleire av Smågjentune hadde alt lært seg
til å brùka den Eiden. Kunde ålvorsamt Folk hava
Døtrane sine på ein slik Skule?

Eit Ord frå fyrr um, at Fru Kahrs i dei øvste Klassom
lærde Umvending etter Dauden, vart kveikt upp att. Det
var nokre au som tvìla på, um Fru Kahrs heldt Bibelen
for Guds Ord; visst var det, at ho lagde altfor stort Lag
på dei tri Trudoms-Artiklane.

Fru Kahrs merka at det murra og mulla; men ho visste
kva det var og brydde seg kje um det; Skulen hennar
hadde stadi slike Støytar fyrr. Ho kunde dessutan ikkje
vera stort varare enn ho hadde vori. Det var rådlaust
å halde seg strengare etter dei godkjende Lærebøkane
enn ho hadde gjort; og ho visste kje av at ho hadde
haldi si eigi Meining fram nokon Stad, der det var Tvil
um Fortolkingi.

SIDE: 78

Men til Jol vart nokre av Smågjentune tekne ut or
Skulen. Det vart ikkje nemnt nokon Grunn; det vart berre
stutt og beint sagt, at Thea, Jensine, Sofie ikkje kom på
Skulen meir. Då tok Fru Kahrs til å fæle.

Det var ikkje meir enn so vidt Skulen greidde seg.
Kom det fleire Utmeldingar, so vilde det snart vera slutt.
Men denne Skulen var det einaste ho hadde i Verdi. Fekk
dei henne burt frå den, so vilde ho ikkje hava nokon
Ting meir som ho kunde trøyte sitt Tilvære med.

Ho treiv til den Utvegen å få Religionslæraren på
Borgarskulen til å taka Katekismustimane; sjølv fekk ho
då lite seg med Bibelsogo, og i dei øvre Klassom ein
og annan Bibeltime. Då laut vel Folk roa seg att. Men dei
som var burte vart burte.

Presten Pukstad sagde, at det galdt ikkje so mykje
det einskilde Fag; gjenom heile Skulen gjekk enno Fru
Kahrs's Ånd, og den Ånd var på ingin Måte luthersk.

På Vårsida kom det Orde ut, at Fru Kahrs førde
falsk Lære um det heilage Ægteskap.

Ho hadde lagt ut Apostelen Paulus for øvste Klassa, og
hadde gjevi dei unge Gjentune den Lærdomen, at ei Kone
ikkje lenger turvte vera Mannen sin undergjevi.

Konune i Kristiansborg vart fælne. Og den eine Mori
etter den andre kom farande til Fru Kahrs og spurde um
det var sant, at ho hadde sagt slikt. For då laut dei
taka Døtrane sine ut or Skulen med same.

Fru Kahrs såg at det galdt Live. Ho fekk Foreldrane
saman til eit Møte; der heldt ho ein Tale og greidde plent
ut for deim kva ho hadde sagt og meint.

Ho gjekk ut frå det, sagde ho, at Kristendomen hadde
lyft Kvinna upp frå den Vanvyrdnad ho var i fyrr, då
ho var Træl og Leikety, og sett henne ved Sida av Mannen
til Syster og Medhjelp. Ut ifrå dette Syne hadde
ho tolka Pauli Ord. Undergjevnaden til Kona skulde då
ikkje lenger vera ein Trældoms Lydnad, men ein Lydnad
i Fridom av Kjærleik. Ho lagde fram Autoritetar; hermde
Luther og Biskop Martensen; tala seg varm; sistpå tottest
ho verkeleg sjå eit blidare Lag på dei myrkje Åsyn

SIDE: 79

rundt um i Forsamlingi. Då ho var ferdug, steig Presten
Pukstad fram.

Han visste ikkje um Fru Kahrs fann det høvelegt etter
Pauli Lære, at ei Kvinne tala i slik ei Forsamling, sagde
han; men han skulde ikkje no halde seg til den Sida av
Saki. Han vilde berre korteleg vise, kor hol og laus den
Utleggjing av Paulus var, som me her hadde høyrt. Og han
etterviste umstendeleg, kva det var Paulus retteleg hadde
vilja hava fram på dei Stadine Fru Kahrs hadde nemnt
her. Frå dei andre Autoritetane som Fru Kahrs hadde
nytta hermde han Ord som synte, at ikkje dei heller
kunde hava meint det som Fru Kahrs fekk dei til å hava
sagt. Vel var det sant, at millom kristne Folk burde det
ikkje vera Tale um anna enn Lydnad i Fridom; men på
den andre Sida var det likso sant, at den Skipnaden som
Gud frå Upphave hadde sett, at Mannen skulde vera
Hovude for Kvinna, liksom Kristus var Hovude for Kyrkjelyden,
den galdt framleides. Han slutta med ei inntrengjande
Uppmaning til Foreldri i Kristiansborg um å
hugse det Andsvare dei hadde på seg; i desse Tidir, då
alskyns umogne Meiningar var framme og breidde seg,
kunde ein aldri vera vakin og åthugsam nok, allvisst når
det galdt Ungdomen, som altfor lett lét seg dåre av all
den lokkande Tale i denne Tid um "Lydnad i Fridom".

Fru Kahrs steig fram att. Ho var svært bleik; Mæle
hennar høyrdest ustødt og skjelvande. Dei hadde myrkna
til att, Åsyni rundt um i Salen; og dei lange kalde Utgreidingane
og Hermingane til Pastor Pukstad stod framfyri
henne som ein Vegg. Sjølv sat Presten der nede
stiv og sterk attum Brillune sine, trygg på å vinne, uruggeleg.
Ho kjende på seg, at ho låg under. Slage var
tapt. Ei forfælande Modløyse tok henne, åleine som ho
her stod. So kom det eit Bråsinne yvi ho. Ho vart heit
i Ord; kom med Påstand og Skuldingar som det ikkje
var Råd å føre Prov for; brùka Ord som Bakvasking,
Forfylgjing, Prestelygn; sistpå slepte ho Saki reint og gav
seg burt i Talemåtar um det gode og sanne i det heile;
song upp um Rett for dei nedtrykte, um Framtidi åt
Kvinna, um at Tru og Hjartelag skulde få Magti yvi

SIDE: 80

Mannens kaldkloke Vìt, som hadde avla Teologien med
sin Iskalde på den eine Sida og Rasjonalismen med sin
Daudkalde på den andre; ho vart varm, ordhag, fager;
det som Pastor Pukstad ikkje hadde evla å øydeleggje for
henne, det øydelagde ho no i ei eldhuga Stund sjølv.

Ho gjekk ned av Talarstolen so teki at ho skalv, og
gøymde seg i ein Krok millom tvo av Læremødrane sine.
Det som sidan vart sagt i Møte høyrde ho ikkje. Ho
kjende seg underleg trylt; midt i Vonløysa var ho på
ein Måte sæl for ho hadde tala; for kannhende det
likevel kunde vera einkvar som hadde forstadi henne og
fengi Hjartelag for henne og for Skulen.

Pastor Pukstad hadde ein lett Siger. Klokkar Eilertsen
sagde Amen som vanleg; Skræddar Evensen sagde
uppatt på Kyrkjelydens Vegne det same som Presten
og Klokkaren hadde sagt; og Forsamlingi skildest.

IX.

Fanny hadde vorti Kristianiamenneskje.

Ho Mor hadde ikkje havt Hug til å hava henne hjå
Fru Kahrs lenger; inkje godt Folk vilde hava Døtrane
sine på den Skulen no. Og kvi skulde ein då liggje
her på Bondelande og lengte Live av seg? Saum kunde
ho få i Kristiania so vel som her. Ein Skule til Fanny
måtte ein og kunna finne. Og Fanny hadde vori like
glad med alt, berre ho kunde få koma til Kristiania.
Dermed hadde dei pakka Tøline sine ihop og reist.

 -- Stakkars Gina og Ebba; dei skulde vera heime som
fyrr, dei. Tenk, gå der uppe i det fæle Hole og lesa
med ei Guvernante, og so tenkje på, at Fanny -- no
gjekk og hadde det morosamt i Hovudstaden!

Men Brev skulde dei få; so hadde dei alltid noko
å trøyste seg med. Ho skulde fortelja deim alt, so som
ho hadde lova. Å, når dei fekk vita kor gildt ho hadde
det her, -- dei vilde ovunde henne, so dei vilde kje stå
i det.

Fyrst måtte ho fortelja at ho hadde vori på Klingenberg

SIDE: 81

og set det svenske Teatre. Jau det var andre Greidur
enn Salen til Fru Mühlberg, det! Og so måtte ho
fortelja um Krambuine. Du store Tid! for drustelege
Krambuir. Ein Stad hadde ho endå set ein ljosraud
Silkekjole, slik som den dei skulde hava når dei kom
frå Italia. Det var ikkje Ende på alle dei naudfine Kjolar
og Kåpur som her var å sjå; Skinnverk var her
med; og tenk; ja, dersom dei fekk sjå alle dei Armband
og Sylgjur som låg i Vindaugo hjå Guldsmedane i Kongens-
Gate, so vilde dei kje få sova um Natti!

Å, det var tusund Ting ho måtte fortelja. Tenk, når dei
fekk høyre at Mor og ho hadde køyrt i Vogn som andre Storfolk
tvert gjenom heile Kristiania! Men då var ho Mor i Godlag
og, måtte dei tru. Ein kunde køyre i Vogn når ein vilde
her; på Stortorge ved Vor Frelsers Kyrkje stod det ei heil
Rekkje med Vognir, og berre ein vitta med Handi, so kom dei.
Og Kuskane var svært vyrdsame og galante. Når dei såg at
det var Damur som vilde køyre, sprang dei ned av Sessen sin
og hjelpte deim uppi; "versgod, Frue," "versgod Frøken"
... Men då måtte dei sjå at det var rette Damur; det sagde
seg sjølv. Oss hadde Kusken vori overlag vyrdsam mot. Han
hadde jamvel kalla Fanny "Frøken"; "vil ikke Frøkna heller
sitte der?" hadde han sagt. Det var greidt han trudde ho
alt var konfirmera.

Men når det var fine Bryllaup i Byen, då fekk ein
sjå Vognir då! Og Klædningar! Å du store min!
Dei var klædde som Brurir alle Damune; ja ein kunde
tru det var Prinsessur og Hertuginnur! Og det var ei
Skreid av drustelege Vognir og Ekvipasjur so lang som
frå Fru Mühlbergs Hotell til Borgarskulen. Det var ofte
fine Bryllaup her, då her var so mange fine Folk. Og
so kunde ein få sjå Kongen, når ein budde her. Mest
kvart År. Og då var det vel Stas. Du store min;
slikt kunde ein kje drøyme um dessmeir der uppe på
Bondelande. Fyrst kom det gule Kore, som var reint som
gullklædt og reid på staute Hestar; og so var det Soldatar
med Bajonettar på Byrsune plent som i Krigen;
men Kongen køyrde i ein urimeleg gild Landauer med
fire Hestar og hadde ein raud Fjørdusk på Hovude. For

SIDE: 82

han gjekk kje med Kruna når han var ute; det sagde
seg sjølv. So måtte ho fortelja um Sirkus òg, som ho
snart skulde få sjå; der var Hestar som kunde danse
og ein dressera Gris; -- dressera var det same som upplærd.
Dessutan var der ei Miss som dansa på Line -- 
Miss var det same som Frøken på engelskt -- , og tvo
lystige Skjemtegaukar som gjorde Gapestykkje. Nei det
var so mykje å fortelja um, at ho aldri kunde bli ferdug.
Det var sant; ho fekk ikkje gløyme at ho hadde vori
i Trefoldighetskyrkja. Det var ei rar Kyrkje, måtte dei
tru. Ho var bygd på utanlandsk Gjerd med ein stor Rundkvelv;
og tænk, ho var åttekanta; men inni var ho rund.
Ein søt ung Prest var det der som heite Pastor Løchen;
det var ein søt Prest. Og so fekk ho endeleg ikkje
gløyme å fortelja um alle dei naudfine Sùmarklædningane
ho hadde set; i Kyrkja var der òg mange gilde Klædningar;
alle fine Damur gjekk og høyrde Pastor Løchen,
må tru; for han var så umåteleg god til å preike.
Uff; det vart so endelaust mykje; berre ho ikkje gløymde
Helvti. Um Mor og seg sjølv turvte ho ikkje skrive stort.
Ho kunde fortelja at dei budde nære ved ein stor Hage
som het Tøyenhagen, og at Huse som dei budde i var
trihøgt. Og so kunde ho segja at dei budde i fyrste
Høgdi; for det var greidt at fyrste Høgdi var den finaste. -- 

 -- Det var elles ikkje mykje fint der dei budde no,
totte Fanny; Garden låg einslegt og stilt i ei ny Gate
som ikkje var steinsett endå; der var mykje Søyle og
heller ustelt. Dei hadde eitt Rom med Kjøk; der var
både myrkt og trongt. Og so var der ein Tev av gamall
Kjøk, sagde ho Mor; den trudde Fanny aldri at ho kunde
venjast med; men dei laut bu her likevel, av di her var
billegt. Og so var her fritt og godt; dei hadde serskild
Inngang frå Portrome.

Dei andre som budde i Huse var simple Folk, som ein
ikkje turvte bry seg um. Likevel budde det i andre Høgdi
ei Fru Holter, som var av betre Folk; ho var Lærar ved
Ålmugeskulane her i Byen. Henne såg dei elles ikkje
noko vidare til.

Men Fanny lagde Merke til Son hennar; det var ein
tolv-trettan Års Gut som heitte William. Han var umåteleg

SIDE: 83

ven. Nei, slikt eit bleikt, fint Andlit. Og so vent
som han gjekk klædd! Eit lite naudfint blått Slips hadde
han, som var reint hugtakande. Han var visst og svært
snild; reint ulik Indianane. Fanny vart slurvesam med
Brevskrivingi si no. Ho var hugteki og låg på Utkik
etter William all Dagen.

Ho hadde mykje Fritid. Mor fekk ei Brårid av den
gamle Sjukdomen sin og laut leggje seg inn på eit Sjukehus;
so vart Fanny for seg sjølv i godt og vel tri Vìkur.
Ei gamal dauvøyrd Kone på hi Sida Portrome skaffa
henne Mat; ho hadde ikkje anna å gjera enn å passe på
Måltidine.

I den Tidi vart ho kjend med eit Par Smågjentur frå
tridje Høgdi, som og gjerne heldt seg ute når William
kom; dei heitte Ingeborg og Anna. Det var tvo snilde
Smågjentur; og so kjende dei William. Fanny vart og
snart kjend med han. William og Smågjentune var Leiksystken;
og Fanny slutta reint med Brevskrivingi til Kristiansborg. -- 

 -- Lea vart konfirmera den Hausten; etter Konfirmasjonen
var ho inne i Byen hjå ho Mor. Det var fælt
rart; tenk, Lea var vaksi og mest gifteferdug. Ho var
på Høgdi som ho Mor og tok til å få Lag; og so ven
som ho var vilde det vel snart koma Friarar. So ven
Gjente hadde Fanny aldri set. Ho liktest på den italiske
Hjuringgjenta som hekk heime på Veggen hjå Sakførar
Lehmann, -- plent slik ein bleik, døkk Lìt, og plent slike
naudfine brune Augo. Fanny hadde i seinare Tid teki til
å finne seg sjølv ven; men ho var inkje imot Lea. Å,
den som ein Gong kunde få slikt eit Hår! Desse fæle
ljose Krullane som reiste seg frå Skallen som ein høg
Topp, og som det ikkje beit Kamb på, -- aldri kom ho
til å sjå skìpeleg ut med deim. Det var kje for inkje at
Gamle-Kari hadde kalla ho Lurvehette. Gudskjelov; i
Nakken tok det til å jamne seg. Fletta var alt dugeleg
lang; kannhende kom det i Lag alt, når ho vart so gamal
som Lea. Kanskje fekk ho same Skapnaden som
Lea og. Det var godt å hava slik ei ven Syster; so
var det Von at ein sjølv og vart fager. Elles var Lea
keidsam. Det var ikkje det Slag Moro med henne; ho

SIDE: 84

var so vaksi og stillfarande og vìtug at ho snaudt nok
kunde få Munnen upp til ein Smil. Du då! sagde ho
berre, når Fanny tala til henne; ho skulde nok vera for
god til å røde med slik ei Skulegjente no.

Undrast på um Lea hadde havt noko slikt ... Høytrev?
 -- Å, langtifrå. Ho hadde visst aldri vori anna
enn pen. Ho sat heile Tidi og rødde vìtugt med Mor
um ålvorsame Ting; ho skulde få Plass hjå ein Huslyd
i Drammen, sagde ho; og for det skulde då ho Mor forklåre
henne alle Slag. Og so fortalde ho um han Far.
Han hadde det ikkje godt, sagde ho, og var ikkje alltid
vìtug; men ho vilde heile Tidi liksom orsaka han. Han
var no i Grunnen snild. Til Konfirmasjonen hadde han
gjevi henne ein naudfin Gullkross; og ein slik ein skulde
Fanny au få, hadde han sagt. Tom hadde fengi mange
vene Ting av Far, han med, og var svært glad i han;
men Tom hadde sett seg i Hovude at han vilde til Sjøs;
og det lika han Far ikkje. Ein einaste Gong høyrde
Fanny Syster si segja eit sterkt Ord; det var um Skognymfa.
Gudskjelov, sa ho Mor, at du er komi burt ifrå
det Huse! -- Ja, svara Lea, eg er glad for det. Jomfru
Åberg er eit ufjelgt Menneskje!

 -- Å ja, me ser på dei unge kor gamle me vert,
sukka ho Mor, då Lea var avfari. Ho rødde i det heile
mykje um Alderen sin. Du er då kje gamal, du Mor?
meinte Fanny. -- Er eg kje det, tykkjer du? -- Nei. Ja
det kann vera um Morgonen, fyrr du hev klædt deg; men
når du hev klædt og fjelga deg, so er du like ung att!
 -- Det er endå godt at eg er ung for deg, Krulltoppen,
sagde ho Mor illhuga.

Det leid langt på Hausten alt; og dei hadde endå ikkje
funni nokon Skule til Fanny. Men so fekk ho Skilgrein
til Slutt. "Det vert inga Råd med det, Fanny; du må
på Ålmugeskulen!"

På Ålmugeskulen? eg? spurde Fanny; ho trudde det
ikkje. Men då ho skýna det var Ålvor, kom ho på Gråten.
Det er då berre dei som skal bli Tenestgjentur
... som gjeng på Ålmugeskulen? sutra ho; det hev
du sjølv sagt!

SIDE: 85

Det er kje på den simple Ålmugeskulen du skal gå,
skýnar du vel, svara ho Mor; du skal gå i Betalingsklassa!
Det er på Friskulen dei simple gjeng; dei hev
kje Råd til å betala, ser du ... Fru Holter segjer at
Betalingsskulen er reint fin; ho hev sjølv ein Gut i
Betalingsskulen.
 -- William? -- Ja kanskje han heiter William.
Fanny heldt upp med Gråten; um ei Stund sagde
ho: dei tarv vel ikkje vita um dette i Kristiansborg? -- 
Nei langtifrå, svara ho Mor trøystande.

Den store Bygningen til Ålmugeskulen med alle dei
Hundrad av Born, med sine kalde Murar og den innestengde
Leikvollen, var fælande uhyggjeleg. Ein kunde
mest vildre seg burt i dei lange, gråe Gangane; og i dei
breide Steintroppine totte Fanny at ho fraus. Skuleromi
var store og firkanta; det glodde tomt frå kalkslegne
Veggir. Og Golvi var svarte etter alle dei søylute Skorne,
endå det var Skuring på deim kvar Dag.

Betalingsskulen var i tridje Høgdi, Friskulen nedanunder.
Der var stor Skilnad, Gudskjelov. Gjentune i Betalingsskulen
såg ut som hjå Fru Kahrs umlag; men
dei på Friskulen var fælande simple. Tenk, dei fleste
av deim var kje skikkeleg underklædde dessmeir. Ofte
vanta både Bukse og Understakk; dei tunne blåmagre
Ungane hadde inkje yvi Nakenskapen sin anna enn dette
vesalle, lappute Kjoleplagge som snaudt nok hekk ihop.
Ein kunde liksom sjå tvert igjenom deim. Uff, at dei
var god-for å gå soleis. Hoste og Krim hadde dei
jamt, so det reint var ufysi; og ymis Vesaldom drogst dei
med, hadde Utslætt, Sår på Lippune, vondt i Øyro,
Kjertlar. Gjentune i Betalingsskulen heldt seg frå deim
so mykje som dei kunde; men i Fristundine var ein
nøydd til å vera saman med deim; der var ikkje meir
enn ein Leikvoll.

Betalingsskulen var ikkje berre finare; ein lærde meir
au der. Dei hadde Timar i Historie, Geografi, Stilskriving.
Teikning. Underleg nok vart dei upplærde i Handarbeid
òg; det lika ikkje Gjentune på Betalingsskulen. Kvi
skulde dei lære å lappe og stoppe, dei? Skulde dei
gjelde for simple likevel? Var det nokon som innbilte

SIDE: 86

seg, at dei vilde bli Tenestgjentur? -- Seks Timar um
Vìka hadde dei Handarbeid, og alltid tvo Timar um Gongen.
Tvo stive, lange Timar måtte dei sitja og hange
yvi det Herke. Dei forgjekst av Hugløyse. Fanny måtte
mest halde med den vesle, kvìke Emilie Lund: fyrr eg
vilde vera nøydd til å sitja med slikt, fyrr vilde eg vera
Skjenkjetaus på ei Matros-Sjapp! sagde ho.

Men her nytta det ikkje å bjode imot. Var ein uskikkeleg,
vart det meldt til Overlæraren. Det var fælt strengt
her. Ikkje i Fristundine dessmeir rådde ein seg sjølv.
Ein måtte vera på Leikvollen anten ein vilde eller ikkje;
og der gjekk det tvo Læremødrar og gjætte deim. Under
Uppsyn var dei alltid og allstad. Dei hev Augo med oss,
um me so er der eg ikkje vil nemne! sagde Emilie.

Leikvollen var bytt i tvo med ein høg Plankegard;
Gjentune var på den eine Sida, Gutane på den andre.
Det var fælt til Ståk Gutane heldt, og det måtte vera
urimeleg morosamt å sjå kva dei hadde for seg. Det
var Rìvur i Plankeverke au, som ein kunde sjå igjenom;
men det var forbòde å stå der og glo; og so laut ein
lite seg med å kike inn ender og då, når Uppsyne
snudde Ryggen til ein. Det var likt til at Gutane på si
Side gjerne vilde vita kva Gjentune tok seg til; det stakk
seg Hovud upp yvi Plangegarden[sic] kvar Stundi og dukka
ned att; det var greidt at Gutane hadde Gjætarar yvi seg,
dei med. Stundom fekk Fanny sjå William. Då vart
ho fjåg av Von; tenk, um det var henne han såg etter!

Fanny var betre Manns Barn og hadde vori på fin
Skule; ho var vyrd her, og iser var Emilie Lund uppglødd
for henne. Dei tok til å halde ihop, dei tvo.
Emilie såg meir barnsleg ut enn ho var; i Røyndi forstod
ho seg godt på Fantestykke. Det gjekk ut yvi Kammeratar
som dei ikkje lika, og so yvi "Frøknerne". Fanny
innførde Versekunsten sin frå Kristiansborg; snart mulla
det med Slengjestev i alle Troppir og Gangar, so ofte
ei Læremor synte seg: "Frøken Hansen -- er rent fra
Sansen"; "Frøken Sand -- vil ha sej ein Mann". Det
var ei halvgamal Frøken som hadde Ord for å drikke;
henne var dei serskilt leide med. "Frøkna vår -- tar

SIDE: 87

sej en Tår -- og er tretti År -- på hvert Lår",
lydde Verse. Ein Dag fann Emilie Lùmmeflaska hennar;
då Frøkni etter Frikortere kom inn i Klassa, stod Flaska
og sprikte midt uppå Lærarstolen. Ei Frøken Berg var
der, som dei sagde gjerne vilde hava den unge Læraren
Opthun; ho fann alle Stadir Papirleppar med sitt og Opthuns
Namn på. Fru Holter, eller som ho her heitte,
Frøken Holter, vart spara; Fanny hugsa på at ho var
Mor til William.

Emilie hadde merkeleg god Greide på Teatersakir. Ho
hadde nokre Kjenningar, som og visste mykje um Teatre;
det var morosamt å høyre på når desse rødde. Dei
kjende til alt som kom Teatre ved. Dei kunde fortelja
korleis det såg ut attanfor Spél-tìle; rødde um Fru Gundersen,
Fru Juell, Johannes Brun som um gode Kjenningar;
visste kven som var snild og ikkje snild, kven som
var Venir og Uvenir, kven som stod seg godt eller mindre
godt med Spélstyraren; fortalde ei Mengd med Hermur
og Rispur frå Kulissane. Fanny lydde etter av all
Magt. Men kor i all Verdi veit de det frå? spurde ho.
Å det er Karoline, lo Emilie; ho er fødd på Teatre ho,
skal eg segja deg!

Karoline var Dotter til ei svensk Skòdespélarinne frå
Tivoli. Far hennar var ikkje kjend; men Karoline lét på,
at han høyrde til "dei store". Når dei var Uvenir,
kunde dei koma upp i Dragsmål um dette. Pytt, sagde
Emilie, me kann somenn godt vera Systrar for alt det du
veit! -- Jaso; trur du Mor mi vilde ha nokon Kjennskap
med slik ein Fyr som den Thomas Throndby kanskje?
spurde Karoline. So vart Emilie vond. Å, Thomas
Throndby skal du kje slå på Nakken åt, Mor, meinte
ho; han hev Pengar, han; og eg tenkjer nok han hev
havt Kjærastar på Tivoli òg, eg! -- Ja bland Koristinnur,
ja. Det var underlegt å høyre på slikt Snakk; nei, her
var ikkje fint på Ålmugeskulen.

Emilie og Karoline skulde vera Bestevenir; men dei
drogst rett som det var. Ho er åbruig, skal eg segja deg,
sagde Emilie. -- Korleis åbruig? -- Ho trur at Johan
er gladare i meg enn i henne; og det er sant. -- Jaso?

SIDE: 88

 -- Ja. Og so var eg toskut her ein Dag og fortalde
henne, at Johan hadde kysst meg; og det tolde ho ikkje.
Å, so sint som ho vart! -- Jaso. -- Fanny hadde dregi
seg inn i seg sjølv; ho var reint forstøkt av Emilie. Denne
heldt ved: eg skal segja deg, det er meg han vil ha;
Karoline vil han berre ha so til å halde Moro med. -- 
Jaso. -- Trur du meg ikkje kanskje? -- Kor kann du
vita, at han ikkje vil ha deg au til å halde Moro med
då? -- Meg? Emilie lo med sin vesle kvitrande Barnelått;
trur du eg er slik, du då? -- 

Stakkars Emilie; det var Karoline som skjemde henne
ut. Karoline var leid i Røyndi. Ho kunde fortelja Sogur,
som -- uff! Og det både um vaksne Folk og um Born.
Ja tenk, ho trudde der var Born òg, som -- . Når ho var
vond på Johan, fortalde ho at han var ein speleg Kar,
som var i Lag med Smågjentur på stygg Måte; ja han
var endå so simpel at han hadde Kjærastar i Friskulen.
Og Gjentune i Friskulen kjende me nok; Karoline visste
um den og den, som alt hadde vori på Stasjon. Og so
den uliklege Måten ho fortalde på! Det som Fanny og
Lage hennar i Kristiansborg snaudt hadde tort kviskre um
i den myrkaste Kroken av eit myrkt Loft, det nemnde
ho berre lett, reint som ingin Ting, utan Skam; ein skulde
tru ho sjølv kunde vera med på noko av kvart ... å
fy, kor ho gjorde seg ufin.

Nei; då var det meir Hugnad å vera i Lag med Ingeborg
og Anna. So snart Skulen var slutt og Middagen
etin, hasta ho ut på Bakken ovanfor Huse, der dei hadde
Møtestaden sin; og der råka ho deim. So rødde dei um
William til han kom sjølv; og når han kom, so var det
berre morosamt i Verdi.

Ho var hugteki som ei Rotte i ein Ost, og sveiv ikring
han som ei Flugu um Ljose. Han var so nauende ven
at ho kunde eta han. Ho umstråla han med glimande
Augo og tannkvite Smil; det søtaste i Verdi var å koma
nære han, halde Handi hans, snåve, dette yvi han, kjenne
han innåt seg, Lìkam ved Lìkam. Ingeborg og Anna
sveimde ikring han på same Vis. Og dei lo Gjentelåttar
og skreik med småe kipne Skrik, liksom dei vart kitla.

SIDE: 89

Dei hadde trutt seg til kvarandre og fortalt at dei elska
han; og sidan var dei Bestevenir. Fanny tala um Kjærleiken
sin med Ord frå Bokhandlar Andreassens Leigeboksamling;
og Ingeborg og Anna sagde ja og sukka. Å,
slik ein staut Gut. So nobel og elegant. So byrg og so
ædel. Ja, ædel. Gud veit kven det var han var glad i.
Men dei vart samde um, at den av deim som var so
sæl at ho fekk han, ho skulde taka dei andre tvo i Huse
til seg; og so skulde dei hava han ihop. For de kann
vita me vil aldri i Verdi ha noko slikt stygt for oss som
sùme hev, sa Fanny og såg burt; -- å fy! nei, kviskra
dei andre; då Smågjentune etterpå fann att Augo til
kvarandre, såg dei med ein Gong at dei alle visste um
det.

Fanny hadde ein Tanke um, at det var ho sjølv som
var den utvalde; og ho sette seg fyri at ho vilde få han
til å segja det ein Gong. Uvissa kunde ho ikkje halde
ut, totte ho. Var det ikkje henne, -- uff; ho vart ulykkeleg
for heile Live; ho fekk aldri ein glad Dag meir;
å det var fælt; men ho vilde heller det. So døydde ho
av Kjærleikssut; og so vilde han trega det han hadde
gjort; og ho Mor vilde gråte yvi ho, og alle Venine vilde
sende Blomar ... Ja, ho måtte få vita det. Uvissa
var verre enn alt anna. -- 

 -- I Fyrstningi av Februar kom Kongen til Byen; han
skulde opne Storthinge, vart det sagt. Fanny stod med
Mor si på Troppi til Hotell Stockholm ein heil Time og
venta på han; ein kunde sjå han so godt her, når han
steig i Vogni. Hu, kor ho fraus. Mor au stod og hakka
Tennar. Det vart lengi å vente. Lite um Senn auka
Folkemengdi og Konstabelflokken; so kom det Hèrmennar;
å Gud! so storfelt; og der! kva var det? lyft meg upp,
Mor; kva er det? kva er det? -- "Det er det gule Kor!"
 -- Åh, åh! du store Verdi! Fanny glodde mest Augo
ut or Hausen på seg. Og no kom han vel snart? Ja;
no kom han snart. -- Kom han ikkje snart no då? Jau;
det vart ikkje so lengi no. Endeleg peip Træne ute ved
Oslo. Kjem han no? -- Ja! ja! no kjem han! -- Endeleg!
 -- Endeleg, sa Jomfru Pedersen, ho vart trulova! -- 

SIDE: 90

Fanny fekk sjå han. Då visst såg ho tydeleg ein
Mann med raud Fjørdusk. Men det gjekk alt so brennande
snøgt. Det gule Korpse sette Hestane sine i Gang;
Vognine køyrde; "giv Agt, fremad Marsch!" -- Soldatane
marsera; upp gjenom Jønnbanetorgi vart det ropa Hurra;
og so var det slutt. Men ho hadde set han; ho hadde
set han!

På Skulen fortalde dei henne næste Dagen, at Kongen
ikkje hadde havt nokon raud Fjørdusk. Kongen hadde
havt ei flat Luve med breidt Gullband; den med Fjørdusk
var berre Adjudant. Fanny grét av Sinne. "Ish, so
leie som de er!" Um Eftan skaut ho det til William.
Er det kje sant, William, at han med den raude Fjørdusken
var Kongen? William såg blidt på henne og
nikka. Jau då, sa han; eg er stød på at du hev set
Kongen, Fanny. Å, den søte Guten; ho kunde eta han
upp ... Jau; det måtte vera henne, han var glad i. -- 

 -- Ein Dag i Fristundi kom Emilie og Karoline løynvorne
og høgtidsame burt til Fanny og spurde, um ho hadde
Hug til å spéla Komedie. Komedie, ja? -- Hyss, ikkje
so høgt ... -- Spélar de Komedie då? kviskra Fanny.
Me er med på Teatre, sagde Karoline. Fanny spilte upp
Augo; kva for eit Teater? -- Kristiania Teater vel! -- 
De? -- Ja, me!

Emilie krydde seg som ein litin Fugl; Karoline var høg
og fornæm som ei Kunstnarinne.

Fanny vart både raud og bleik; no vil de hava meg
til Narr, sagde ho. Men nei; dei vilde ikkje det. Ho
kunde tru dei på Orde. Det hadde seg rett alt ihop.
Og no skulde dei setja upp eit stort Tablåvivang for Kongen
med Englar og Greidur...

 -- Kva gjer de ved Teatre då? braut Fanny av.

 -- Me er Statistar, svara Emilie.

 -- Kva er det for Slag?

 -- Me er med, ser du ... me vert utklædde og er
med bland Folke, eller er Englar og slikt ... og so fær
me 12 Skilling for kvar Kveld; men då må me halde
os sjølve med Strykety.

Ja, sagde Karoline; reint Strykety må det til.

SIDE: 91

 -- Ja, når de skal vera Englar, so.

 -- Å, anten me skal vera Englar eller noko anna. Du
kann vita dei fine, som gjeng på Kristiania Teater, dei
toler ikkje å sjå anna enn reint Strykety.

 -- Men du hev då Strykety, du Fanny?

 -- Til Slutt våga Fanny seg til å tru. Ho vart mest
hugvill. Berre det ikkje var ein Draum; berre det ikkje
var ein Draum! Ho laug seg heim frå Skulen i siste
Fristundi; elte Mor med Bønir og Gråt til ho fekk Lov;
fann so Emilie att og fekk henne med til Overkoristinna.
Uff, berre ho ikkje kom for seint. Berre ho ikkje kom
for seint. Uff, berre ho kunde koma tidsnok.

Ho kom tidsnok. Der var Plass. Å Gudskjelov. Å,
du store Verdi. Ho hoppa rundt i Stogo som trylt; Takk,
Frue, Takk, Frøken; å, eg er so glad, å, eg er so glad!
 -- Adjø, Frøken; å, eg er so glad! ... Ho heldt fram
med Dansen sin ute på Gata.

Frå Emilie skildest ho på Hyrna av Kyrkjegata og
Karl-Johan. Det var komi Høgtidslag yvi henne. No
skal du hava Takk, Emilie, sagde ho og tok Vénen sin i
Handi med eit sterkt Tak; no er mitt Livs Lagnad avgjord!

X.

Det var ein frisk, klår Februarefta med kalde, vinterblåe
Kveldskyir yvi Grefsen og Ekeberg. I Gatune låg
Snøsurpe frå Middagstidi og fraus.

Fanny og William fylgdest ut gjenom Storgata. Dei var
bljuge for kvarandre. Ho undrast på um han vilde segja
det i Kveld.

Ja tenk, um han sagde det. Han visste vel at ho var
glad i han; han turvte kje vera rædd. Jau visst måtte
han ha forstadi det. Tenk, um han tok henne i Handi og
kviskra til henne: "eg elskar deg" ... Uff; ho vilde bli
fælande skamfull.

Fanny kom frå Teatre. Det gjekk hardt på med
Prøvur der no. Ho fortalde og fortalde, hastande og utan
Samanheng -- : nei, so løglegt som det såg ut der attum

SIDE: 92

Sjåtìle. Me trudde Sideveggine var heile me; men dei
var ikkje det; det var ei Rad av Kulissar med Gangar
imillom. Nei, so rar som han var, den Johannes Brun.
Det var heiltupp utrygt å vera Engel. Det gamle skralvorne
Heiseverke med Papskyine på, der dei skulde
liggje, det knirka og knaka som det vilde dette ned. Men
dei heldt nok. Fru Gundersen skulde segja fram eit storfelt
Dikt; og so skulde Duken innanfyri gå upp; for Tablåvivange
var alra lengst inne, heilt attum den baklengste
Duken. Fru Gundersen var svært hyggjeleg og tekkjeleg.
Ho var den glupaste av alle Damune på Kristiania Teater,
Fru Gundersen; ho var umåteleg god til å deklamere.
Frøken Neelsen skulde vera den store Basunengelen; å
kor fin ho var i den lange kvite Kjolen. Emilie og nokre
andre Små-Englar skulde bli nedhissa ovanifrå; og so
vart det berre Englar frå Tìle til Tak. Det vart storlaga.
Allesaman skulde dei snu Hovude til Kongesessen
og sjå blide ut. So skulde då ingin meir kunna segja
at ho ikkje hadde set Kongen.

Men no var dei alt langt uti Brugata, og han hadde
endå ikkje sagt eit Ord. Berre han ikkje var for rædd
av seg ...

Han gjekk og tagde og sukka. Ender og då kom han
med eit Spursmål um Teatre. Men det var visst berre
av di han totte han noko måtte segja. Uff; tenk um
dette gode Høve òg skulde bli spillt. So skulde ho endå
lenger gå og pinast med denne Uvissa.

Ho vilde fælt gjerne ha hjelpt han på Glid; men ho
kunde ikkje. Ho vart berre skamfull. Det var so ille leidt.
Det var Uråd for ei Gjente, kunde ein vita; men han
som var Gut -- ; det var Karane som skulde byrja; det
visste han då vel.

Men han byrja ikkje. Og no var dei på Grønlands
Torg.

Uff, slik Styving som han var. Kannhende han skýna
ikkje enno, at ho var glad i han?

Jau visst måtte han skýna det. Ho hadde vist han det
so mang ein Gong. Han måtte ha set hennar lengtande
Augo, hennar såre Smil ... Fyrredagen hadde ho mest

SIDE: 93

sagt han det. Å, eg kjem visst aldri til å få det
høgste Ynskje mitt uppfyllt, hadde ho sagt; og med det
same hadde ho sendt han eit Augnekast som måtte
smelte'n, totte ho. Men Gud veit um han hadde skýna
noko. Det var visst som ho Mor sagde: dei var styvne,
Karane.

 -- Ja du er sæl du, sukka William.

 -- Eg? -- (Kor vilde han av no tru?)

 -- Ja du!

 -- Kvi då?

 -- Er ikkje du sæl, som fær gå til Teatre og all Ting?

 -- Vilde du gjerne gå til Teatre? (Uff, no kunde han
gjerne segja: ja, saman med deg) ...

 -- Nei; Mor vil at eg skal studere.

 -- Jaso.

So vart han tagall att.

No svinga dei um Hyrna. No var dei heime um eit
lite Bìl.

Fanny tok Emne upp att. Eg er kje so sæl som du
trur, sagde ho, noko trong i Strupen.

 -- Kva meiner du med det? spurde William med
ustødt Mål.

 -- Eg vil kje segja det.

 -- Jau seg det, Fanny. Han kviskra mest.

 -- Eg kann ikkje.

 -- Å jau ... Er du rædd meg då?

 -- Nei, men ... uff, aldri i Verdi!

 -- Ver kje leid no, Fanny.

 -- Kvifor vil du vita det då? Kann ikkje det vera
deg det same?

 -- Nei; eg vil gjerne vita det.

 -- Kvifor det då?

 -- Jau seg det.

 -- Kann ikkje det vera deg det same, anten eg er sæl
eller usæl då?

 -- Nei. Trur du det, so trur du gali.

 -- Trur eg gali? Ho fekk noko kjæle i Måle sitt.

 -- Ja ... Seg meg kva du meinte, Fanny.

 -- Nei; eg kann ikkje.

SIDE: 94

 -- Ja so skal aldri eg segja deg noko heller.

 -- Kva var det du skulde segja meg då?

 -- Eg vil aldri segja det, når du er so leid.

 -- Vil du segja det fyrst, so skal eg segja det sidan.

 -- Nei, svara han; eg torer ikkje.

 -- Å jau, seg det. Til meg kann du gjerne segja det;
kann du kje det?

 -- Nei; du berre lær åt meg.

 -- Ved Gud; eg skal ikkje læ.

 -- Nei; eg kann ikkje.

 -- Trur du eg fortel det kanskje?

 -- Nei det trur eg ikkje, men -- .

 -- Jau det er greidt du trur at eg fer med Slarv og
er tåpi og altslags vondt; undrast på kva du trur um
meg, eg, i Grunnen?

Eg trur berre godt um deg, eg, sagde William; det
fall strævalt for han å få det fram.

 -- Nei det gjer du ikkje.

 -- Jau, eg gjer det.

 -- Ja men kvi kann du kje segja meg det då? spurde
Fanny.

 -- Seg det du fyrst.

 -- Nei du fyrst. Du kann då vita -- ; du som er
Gut ... kva er det du vil eg skal segja, eg då?

 -- Du skal segja kva du meinte med det at du ikkje
var sæl.

 -- Det segjer eg aldri i Verdi.

 -- Ja so segjer ikkje eg heller noko.
Dei var heimkomne; han skulde til å gå inn.

 -- Det er ikkje seint, sagde ho.
Han stana. Vil du segja meg det då?
 -- Mm ... du fyrst.
 -- Nei. Godnatt då!
 -- Å, eg veit kva det er, sagde Fanny eggjande.
 -- Veit du det? Han kom burtåt att.
 -- Ja det veit eg.
 -- Kva er det då?
 -- Eg vil kje segja det.
 -- Å jau; ver no snild då, Fanny.

SIDE: 95

 -- Nei, eg kann ikkje.

 -- Det er dålegt av deg, Fanny.

 -- Eg skal segja fyrste Bokstaven.

 -- Ja; seg fyrste Bokstaven.
Ho snudde seg halvt ifrå han.

 -- Du er h.! sagde ho.

 -- H.?

 -- H ... u ...

 -- Ein Bokstav til då!

 -- H -- u -- g ... no segjer eg kje meir.

 -- H -- u -- g ... å, meiner du ... hugtekin?
Mæle hans brast.

 -- Ja er det kje sant kanskje?

 -- Eg skýnar kje kor du kann finne på det ...
Kanskje du er det?

 -- Eg?! Åh! Nei du då!

 -- Jau du er! du er!

 -- Eg? kven skulde eg vera glad i då?

 -- Kann du kje segja meg det? -- Han kviskra mest.

 -- Å! aldri i Verdi!

 -- Jau seg det, er du snild?

 -- Åh! Kann du tenkje slikt?

 -- Seg fyrste Bokstaven vel!

 -- Å! aldri i Verdi ... ja so skal du segja meg,
kven du er glad i.

 -- Eg torer kje. Jau dersom du segjer fyrste Bokstaven,
so skal eg og segja fyrste Bokstaven.

 -- Ja men du fyrst!

 -- Nei; du fyrst!

 -- Uff det er dålegt av deg, William.

 -- Kann me kje skrive då?

 -- Skrive?

 -- Ja ... Me skriv på kvar sin Lepp; og so byter
me Leppar; so fær me vita det samstundes.

 -- Ja, sagde Fanny. Gakk upp og skriv du, og kom
ned i Portrome att; so kjem eg ut um lite Grand.

 -- Ja; og då hev du din Lepp og?

 -- Ja ...

SIDE: 96

Ho trivla seg inn gjenom Gangen åt Mor si; han
gjekk til den andre Sida og upp Troppine.

Straks etter var Fanny ute att. Er du her? kviskra
ho; Portrome var svart som ein Kjellar.

Inkje Svar.

Uff; no skulde me sjå han kom ikkje. Uff; ho vilde
gå inn att, ho. Det var fælt styvelegt detteher. Han
heldt henne berre for Narr; det var det ho kunde vita.

Sjølvsagt var det ikkje henne, han heldt av; det var
den Godtulla Ingeborg. Ho var kje meir enn tie År;
men kva brydde Karane seg um slikt; han var gjerne
for den Skuld hugtekin i Anna òg, som var endå yngre ...

Nei; der kom han. Du store min, so stilt som han
gjekk. Ho høyrde 'n mest ikkje korkje i Døri eller i
Troppi. Der var han. Hm! -- Er det du? -- Ja. -- 
Kor er du? -- Her. Nei her. -- Kvar? -- Her! -- 
Hyss. Trivlande fann dei Hendane åt kvarandre, bytte
Setlar; rømde so kvar til sin Kant; ho ståkande og
snåvande; han berre stilt.

Då ho var innanfor Døri komi, skýna ho det med ein
Gong: det kunde ikkje vera hennar Namn som stod på
Setelen.

Det kunde ikkje det. Å Gud! so styvi som ho var.
Ho med sine store Føtar og sin bleike Hamlìt; og so
dette fæle lurvute Håre; og no hugsa ho med ein Gong
noko han hadde sagt um Ingeborg: at ho hadde slik ei
naudfin kastanjebrun Flette.

Å fy, so tåpi som ho hadde vori; ish! uff! Ho vart
reint heit; og so bråkald att; å; tenk; ho, som hadde
skrìvi W. H. heilt ut på Setelen.

Uff; tru det ikkje var nokon annan Gut som heite noko
på W. H.? Å, Asen som ho var; kvi kunde ho ikkje
ha skrìvi berre W.? eller berre H.? No sat han deruppe
og lo av ho; uff! ho kunde bite Tunga av seg.

Leppen torde ho kje sjå på; det var Ingeborg ; ho
visste det. Det var sant òg: Fletta til Ingeborg var ven.
Då visst mykje venare enn Krullane hennar. Uff, denne
Ljose, lurvne Krulltoppen; nei, nei; og so leid og vill som
ho var; og han som var so finsleg og stillfarande; og so

SIDE: 97

denne Kjolen då; ish! kor fæl ho var; og so hadde ho
gjengi og innbilt seg -- ! uff; uh!

Ja so var ho ulykkeleg då. Å Gudskjelov, at ho Mor
var ute. Ho kasta seg upp-i Sengi med Andlite i Høgjende.
No var alt slutt. No fekk ho berre tenkje på
Teatre. Det vart elles ikkje Moro å vera på Teatre
heller no. Inkje noko vart Moro lenger; å ho var so
fælsleg usæl. No kom ho berre til å folne burt og døy.

Folne burt som ei broti Lilje. Alt i Morgo vilde ho
vera mykje bleikare. Still og underleg vart ho, so dei
kom ikkje til å kjenne ho att. Nei men kva er tids
med Fanny? vilde dei segja; ho, som var so kvat og kvìk?
Ho Mor vilde bli ottefull og spyrja henne ut ålvorsamt.
Men ho vilde berre bøygje Hovude og knuse ei Tåre
... å, Mor, eg er so fælande ulykkeleg! ... uh, hu,
hu ... Å, no grét ho alt; å ... å ...

Aldri i Verdi vart ho glad meir. Det vilde gå med
henne som det gjekk med den fagre Irene; ho visna burt
av Kjærleikssut i sin Ungdoms Vår; ingin visste kva
som bìla, fyrr ho låg på Sottesengi og øra um Carlos,
sin Hjartans Vén; men då var det for seint. Å, no kom
dei snart alle og spurde; Emilie fyrst: kva er det, Fanny?
kva er det? no vil eg vita det! du skal segja meg det!
ja du skal! -- men då vilde ho svara med ein blid Smil:
gjev du måtte bli sæl, Emilie! Og det gjekk Spurlag
um dette heilt til Kristiansborg. Gina og Ebba kom;
kannhende Fru Kahrs med; Fru Lehmann og Fru Storm
og Fru Mühlberg og alle ihop sytte og skreiv Brev; nei
men tenk, då: Krulltoppen, som var so glad og kvìk!
 -- Men ingin skulde få vìta noko; ho vilde gå i Gravi
med Løyndomen sin; men attmed Hjarta hennar skulde
dei finne eit Brev ... uh, hu, hu -- !

Fanny låg ei heil Rid i Sengi og grét; so høyrde ho
Mor si ut-i Gangen. Ho fór upp og vaska seg. Setelen
gøymde ho under Hovudgjerde. I Kveld kunde ho kje
bera Ulykka si; men i Morgo vilde ho vera sterk; og
då skulde Lagnaden hennar bli avgjord. Ho såg seg i
Spegilen; kannhende tok ho til å bleikne alt. Men nei;

SIDE: 98

ho var raud, altfor raud; å, det kom av at ho hadde
gråti. Venta til i Morgo ...

Ho var svolti og åt godt til Kvelds; det harma henne.
Men i Morgo, når Lagnaden hennar var avgjord, skulde
ho ikkje eta det Slag. Berre folne og bleikne. Plent
som Irene; å, ho såg det for seg so tydeleg.

Ho Mor spurde um Teatre; og rett som det var tok
Fanny seg i, at ho sat og lo og fortalde og var livleg. Ja,
den Johannes Brun, du! du kann ikkje tru, kor løgleg han
er! -- Ho Mor såg ikkje ut til å hava det minste Hugsvìv
um, at Dotter hennar var ulykkeleg. Men uff; venta
til i Morgo ...

Ho gjekk tidleg og lagde seg; hadde vondt i Hovude.
Ja berre du no ikkje hev fengi Kjøld i deg der burt på
dette Teatre, sagde ho Mor; ho skýna ingin Ting. Fanny
smatt ned-under Dyna; ho freista med å gråte, men
fekk det ikkje til; so somna ho, rett trygg i Grunnen på,
at det var hennar Namn som stod på Setelen.

Ho vakna um Morgonen med godt Mod. Setelen var
det fyrste som kom henne i Hugen; ho fann han fram og
opna han. Der stod: Deg sjølv, men seg det ikkje.

Deg sjølv, deg sjølv! Å, den gilde Guten! Ho flaug
upp or Sengi, lo, dansa, gneid seg i Hendane; meg sjølv,
meg sjølv, å! Å Gud! so Moro som det var! Tenk!
trulova! Og tenk, med honom! Du store min; å, kor
dei vilde ovunde henne no, Ingeborg og Anna. Ja; for
dersom dei trudde at ho vilde hava han ihop med deim,
so tok dei i Miss! Ho vilde sjølvsagt ikkje hava det på
den Måten med han, uff! fy! men åleine um han vilde
ho vera. Åh! åh! for Moro det skulde bli; ho skreik
av Fagnad; ho var so glad at det kitla i henne. Og so
kannhende ein Gong imillom, når det var myrkt ...
uff! nei; ho kunde ikkje; ho kom til å døy av Blygsle;
men ... tenk, um han slik ein myrk Kveld sat saman
med henne i ein Sofa og so berre utan eit Ord ... uff!
det måtte vera rart å kysse ein Gut. Men når det
var han, den søte, vene William; og når dei var trulova
... Berre han ikkje var for bljug av seg. Endå no,
då han var trulova ... -- 

SIDE: 99

 -- Det vart ein lang Dag. Skulen var fælare enn
nokosinn; ho stunda etter Middagen og Fridomen so ho
var sjuk av det. Uff, so rart som det måtte bli å råke
han no. Kva vilde han segja tru; kva vilde han gjera.
Berre dei andre ikkje kom til å gå det. Tenk um han
utan eit Ord tok henne um Halsen og kysste henne ...
men det torde han då ikkje midt i Kjelkebakken ...

Til Slutt vart det Middag likevel. Fanny tenkte ho
kunde råke han på Heimvegen, men såg han ikkje.
Ho gjekk heim og reiv Maten i seg so fort som ho kunde.
På Møtestaden, som no var Kjelkebakken, var ho Fyrstemann.
Noko etter kom Ingeborg og Anna. Stakkars Gjentur;
dei tok til å snakke elskhugsblidt um William som
fyrr. Dei skulde berre vita -- !

 -- Kor hev det seg at du er so still i Dag, Fanny?
Er du kje glad i han lenger kanskje? spurde Ingeborg.

 -- Å jau; det er ein ven Gut, men -- .

 -- Kvi segjer du men, Fanny?

 -- Nei ikkje for noko. Eg er likso glad i William som
fyrr, eg; men det vert no ikkje nokon av oss som fær
han.

 -- Kva ...

 -- Kva?

 -- Eg hev fengi Greide på han no.

 -- Kven er det då?

 -- Jau, eg skal segja dykk -- ; det er eit Syskenbarn
av han, ei fin ei, som gjeng på Nissens Gjenteskule;
henne er det.

 -- Jaso.

Jaso. Ja ... i Grunnen var då det ikkje noko urimelegt.
Var det vel? -- Nei. Og han kunde gjera som
han vilde for oss, veit du; -- ja; -- ja då; -- for det
kunde bli so nokorlunde det same for oss det ... ja då;
ja. I Grunnen var han no kje so fælt ven heller; det var
mange Gutar som var likso vene som han. Og det, at
han var Nummer 1 i Klassa -- ; ja det var vel lett nok
for han som var son av Frøkni; det var visst dei som
var likso flinke som William Holter. Fanny hjelpte deim

SIDE: 100

med å avheidre William. Og ho ynka og svivyrde deim
hjarteleg.

Men det drygde lengi fyrr han kom. Han skulde vel
aldri trega på det? -- Det var heller fullt i Kjelkebakken,
då han endeleg viste seg. Fanny var ille upprådd.
Ho torde ikkje sjå på han; og ho kjende på seg, at
ikkje han heller såg på henne. Ho var so uppspana at
ho skalv. No kom han vel; tok henne i Handi; såg
varmt på henne; sagde eitkvart ... kva vilde han segja,
tru? -- men han kom ikkje. Han stana eit Stykke ifrå
deim og sagde Godkveld. Godkveld! kom det stutt frå
Ingeborg og Anna. Er de alt ... på Plassen? spurde
han. Ja då, vart det svara. Fanny skygnde burt til han;
han stod og såg upp-etter Kjelkebakken. Og der var
det Moro. Dei ståka og skreik, og Kjelkane gjekk; det
var so hålt Føre at det mest var spelegt; og dei gleid
og rulla med Huing og Lått. Han stod og stirde. Der
var ikkje noko eldande Augnekast, ikkje nokon kjærleg
Smil, inkje noko varmt Ord; han var berre forøven. Uff,
so flat som ho vart. Tenk um han trega det; ja då vart
ho usæl for Ålvor!

 -- Det er godt Føre i Kveld; -- det er folksamt i
Kjelkebakken i Kveld; berre slikt noko var det han sagde.
Sistpå spurde han um Fanny vilde låne Kjelken hans.
Eg skal ikkje vera med i Kveld, sagde han. Det var
berre det, eg vilde segja -- no tala han til Fanny; det
var det eg vilde segja, at eg vert ikkje med dykk som
fyrr; for no ... no lyt eg lesa og vera annsam. -- Ja
lìv vel med deg då! sagde Ingeborg! lìv vel med deg
då! ropa Anna. Fanny tagde; ho kunde kje forstå
han. Han stod lite, liksom han venta på Svar; då det
ikkje kom noko, gjekk han. Med eit serskilt Tonelag
helsa han upp-etter att; Fanny kjende at det var til henne:
ja Godkveld då! Godkveld, sagde Fanny, mest på Gråten.
Det var som han vilde stana; men Ingeborg og
Anna skråla slikt eit "Godkveld" etter han, so han berre
tok i Veg att.

Han rusla ned-yvi med langdrjuge Stig; Kjelken drog
han etter seg. So stana han att: vil du kje ha Kjelken,

SIDE: 101

Fanny? -- Til Svar fekk han nei Takk. Han drog seg
av Stad att, endå seinare, endå meir ustødt. Det var
rett, Fanny! sagde Ingeborg; me kann berge oss med
min Kjelke i Kveld òg, veit eg; me treng ikkje å tigge
honom! Berre lat han gå, -- Vigtigpæra! -- Ingeborg
og Anna tok til å baktala han att; Fanny var tagall.
Det vart ingi Moro i Kjelkebakken den Kvelden. Dei
aka eit Par Vendur; so gleid Anna og slog seg, og so
gjekk dei heim.

Sidan um Kvelden heldt Fanny seg so mykje ho kunde
i Portrome. Han måtte koma, totte ho; han måtte skýna
at ho var her. Og her, som det var so myrkt, turvte
han ikkje vera bljug. Uff, for ein Kloss han var. Tenk,
slikt Snakk som at han måtte vera annsam! Skulde ein
ha høyrt slikt! Å nei; han vilde nok berre sleppe frå
henne att. Han vilde heller ha Ingeborg med den vene
Fletta. Tennane skrangla av Kalde i Munnen på henne;
og Andlite vreid seg i Gråt som ho kjøvde. Tenk, ho
som hadde trutt at alt skulde vera godt no. Uff, so leidt
som det vart, um han sveik henne.

Ho laut inn att ei Stund, so ho Mor ikkje skulde gå
noko; då ho kom ut att, lydande og hugill -- jau, då
var han der. Hm! kremta han lågt inn-i Myrkre; å
Gudskjelov. Hm! svara Fanny. Er det du? kviskra
han. Ja. -- Eg hev eit Brev til deg ... kvar er du?
 -- Her ... -- Dei trivla seg saman og fann Hendane
til kvarandre. Han gav henne Breve, men heldt Handi
fast. Der vart dei standande eit Bìl, reint stille. Fanny
gløddest upp i ei inderleg, mjuk Kjensle og vart reint
varm; å gjev dei kunde bli standande so alltid. -- Uh;
tenk um han kysste henne! -- Uff; der gjekk det i ei
Dør. Han kvakk og slepte Handi; Godnatt, kviskra han.
Ned gjenom Troppine høyrdest det kvasse Mæle til Fru
Holter: "William!" Han hadde smett seg ut i Tune og
letst no som han kom inn att derifrå; -- ja, Mor? -- 
Kor blir det av deg då? Teen vert kald! -- No kjem
eg. -- Fanny høyrde han skunda seg upp Troppi; so var
han burte.

Ho gøymde Breve i Lùmma si og gjekk inn. Uff,

SIDE: 102

denne Fru Holter. Elles kunde han godt ha gjort det fyrr
ho kom. Då Fanny var inne att, tok hennar Mor au til
å grine. Kva tru det er du flyg etter i Kveld? Ein
skulde tru du hadde Eld i Enden; du kann kje sitja still
ein Minutt. Tykkjer du Kjolen din er for fin kanskje; er
det den du endeleg skal ha av deg att? Å ja; det er
vel kje so nøgje; det er ho Mor som skal skaffe att ...
Undrast på, eg, når du fær Stundir til å lesa på
Leksune dine?

Breve måtte ho vente med til Morgons. Ho hadde
fyrst tenkt at ho vilde halde seg vak til ho Mor sovna,
og so kveikje Ljos og lesa Breve då. Men ho sovna
fyre Mor si. Det mjuke, varme Handtake til William
kjende ho enno i Handi si; ho var sæl og glad og visste
av inginting, fyrr ho vart vekt um Morgonen og skulde
i Skulen.

På Vegen dit, inne i ein Port, las ho Breve. Det var
framifrå hyggjelegt.

Han var det sælaste Menneskje på Jordi, skreiv han.
Det einaste Ynskje han hadde var å kunna koma saman
med henne, Hjartedronningi si, so snart som det berre
var Råd. Men difor vilde han kje lenger vera ute og
leike um Eftan; han vilde lesa og arbeide; Dag og Natt
vilde han arbeide, so han kunde bli dugeleg flink og koma
rett fort i Veg; elles vart det so fælskeleg lengi å vente.
Det var honom ei stor Sorg at kan ikkje kunde vera i
Lag med henne og vera Kavaler for henne so mykje som
han burde og vilde; men ho måtte tenkje på kvi han
gjorde det so, og halde ved med Kjærleiken sin. For han
arbeidde berre for henne; og då var det hugsamt å arbeide.
Og so snart som han vart utlærd, skulde dei trulova
seg og gifte seg og vera saman all Tidi; og han
skulde bera ho på sine Armar heile sitt Liv.

Ja det var eit hyggjelegt Brev. Å, det var overlag
vent av han, at han tok det så ålvorsamt. Det var det ho
alltid hadde visst, at han var ein ærleg Gut. Det var greidt
at ho berre vilde halde meir av han no etter dette. Tenk,
so fagert: at han sat og arbeidde Dag og Natt for hennar
Skuld, for å koma ihop med henne ... Det vart

SIDE: 103

alltid noko lengi; ho hadde tenkt at dei var trulova alt
no, ho, og at dei strakst skulde taka til å vera Kjærastar.
Det hadde nok vorti fælt so leidt i Fystningi; uff! tenk,
kysse ein Gut; men dersom det hadde vori Tiltak i han
 -- ; uff; han var i Grunnen plent som ei Gjente. Kvi kunde
han ikkje ha kysst henne i Gårkveld i Portrome, so myrkt
som det var ... men fy; det var mykje venare av han
at han ikkje gjorde det. Han var ein gjæv Gut; han var
riddarleg. Gud, so styveleg som ho hadde vori, som
trudde at dei kunde trulova seg no, med' dei gjekk på
Skulen; ish, ho var ikkje likare enn Emilie ... Og
tenk; so fagert som det vilde vera å gå og elske kvarandre
og tenkje på kvarandre i mange År, og vera hugfaste
og trufaste. So kom den eine Friaren gildare enn
den andre, den eine rikare og finare enn den andre; men
Nei fekk dei ein etter ein. Folk tok til å tala um denne
byrge Gjenta som sagde Nei til so gode Tilbòd; men
sistpå kom det upp: ho gjekk og var trufast mot sin
fyrste Kjærleik. -- 

 -- Uff; han kunde no gjerne ha kysst henne ein Gong
fyrst likevel!

XI.

Fru Holmsen hadde vorti Enkje for Ålvor. Ein skoddefull
Morgon i Marts hadde dei funni Holmsen utanfor
Palæbryggja stiv og daud, med dei stygge ljose Augo
vidt uppspilte.

Frå Elmerud vart det meldt ved Telegram, at Holmsen
var umkomin ved eit Uhende. Men Bror Nils hadde
sine eigne Tankar um den Ting; og han fortalde Fru
Holmsen kva han tenkte.

Det hadde vori låkt med Holmsen i seinare Tid. Han
hadde livt hjå Jomfru Åberg som ... noksagt; men
av og til vart han vel altfor leid; og so drog han til Byen
og rangla. Det var slik ei Rangle-rid han hadde havt
no au. Og denne Gongen hadde det vori reint gali med
han. Han hadde beintfram havt Deliriums-toktir, etter

SIDE: 104

som Ølhandlar Simonsen i Vaterland kunde fortelja. Heile
Tidi hadde han masa med det at han vilde gjera Ende
på seg. Eg vil gå til Helvite! hadde han sagt; låna
mig ein Kniv, Simonsen! -- "Kors i Jesu Navn; Kors i
Jesu Navn" ... Reint som i Ørska hadde han rasa; Tvi!
Tvi! Rottur og Mus, Loppur og Lus; no hev eg freista
Verdi både upp og ned; berre Skit, berre Skit; låna
meg ein Kniv; låna meg ein Kniv; er du min Ven, Simonsen?
 -- "Å Gud fri oss; Gud fri oss!" -- Simonsen
hadde havt Augo med han heile Tidi; men so hadde det
besna på att. Pengane traut; han fekk ikkje meir å
drikke og vart ædrug og skìpeleg. Eg fær sjå til å
koma heim no, hadde han sagt. Men so med eitt var han
komen or Syne. Klokka fem um Eftan hadde dei set
han siste Gongen. Gud veit kvar han sidan kunde ha
vanka; men Morgonen etter vart han funnin ved Palæbryggja.
Då hadde Klokka hans stana på åtte Minuttar
yvi eitt.

Onkel Solum hadde og den Trui, at han hadde drepi
seg. Mor grét. Stakkars Mann, sagde ho; tenk, so god
og snild som han var i Grunnen! Berre han ikkje hadde havt
dette stive Sinn! -- Han var alin upp i ein låk Heim,
sagde Onkel Solum. Ho Mor grét endå meir. Å
Gud for eit Andsvar med desse Borni! Onkel Solum
tagde. Det rolege feite Andlite hans var fælande ålvorsamt.

Fanny fælte, so ho torde ikkje vera åleine; den daude
Mannen med dei uppspilte Augo var etter henne all Stad.
Um Nætane drøymde ho, so ho Mor laut vekkje henne.
Ho totte ho såg Far sin Lik; han gjekk med stive Faktir
i eit myrkt Rom og banna. Eller ho høyrde han stynja
fælt inn-i ein gloheit Bakaromn.

Ein Dag kom det ein Pakke til Fanny frå Elmerud.
Samstundes fekk ho eit Brev; det var frå Tom og lydde
soleis:

Kjære Fanny.

Det er ei syrgjeleg Tid for oss no, kjære Syster, då
me med ein Gong so brådt hev mist vår kjære Far,

SIDE: 105

som me var so glade i, og som var so god imot oss, og
no stend me hjelpelause og uppgjevne og hev ingin utan
Gud og godt Folk å ty oss til. Han hugsa på deg òg
i den siste Tidi; kanskje det sveiv for han, at Dagane
hans snart var ute. For han skreiv nokre Ord til deg
med Blyant, som me no ikkje kann finne att, og han vilde
sendt deg nokre Pengar, som me hev kjøpt eit svart
Kjolety for og sender deg; du må vera svært var med
han, kjære Fanny, for du må tenkje på, at det er det
siste du fær av Far din. Me hev rìvi Stakkebreiddine
til, so du skulde få han stor; du må slett-ikkje skrå
han; for når du skal snu han, so hev du ingin Nytte
av han. Legg han ned ovanmed, soleis at du kann få
han sidare, når det tarvst. Live må du gjera stort; for
du hev Ty nok. Me ynsker ikkje at det skal vera nokon
Stas på han; men berre tvo pene breide Endar bak;
men framfor alt stor, so du kann ha Nytte av han. Foor
os[sic] Sysaker fylgjer med, likeeins 1 Mark til Skoning. Eg
skal seinare skrive meir til deg um Fråfalle hans Far;
men no er eg so fortumla at eg ikkje kann. Lea fekk
Krampe, då ho høyrde det. Far vert gravlagd den 20de
denne Månaden her ute. Helsa ho Mor. No må eg
slutte for denne Gongen med ei kjærleg Helsing frå din
sorgfulle Bror.

Tom Holmsen. 

Fråfalle er meldt Mor ved Telegram.

Ho Mor frøste av Harm. Nett som eg ikkje skulde
vera til! sagde ho. Jomfru Åberg trur vel ikkje eg kann
sy ein Kjole dessmeir! -- Men Kjoletye kom vel med,
kor som var.

 -- Dei flutte den Våren. Myrkre og Matlugti i dei
gamle Romi var ikkje herdande lenger, sagde ho Mor.

Men stødt skulde dei bu i Utkantane. Det nye Husvære
låg øvst på Hægdehaugen, ovanum Uranienborg.
Det var heiltupp på Lande; Uranienborg med Furuskogen
sin gjorde at dei ikkje kunde so mykje som sjå
Kristiania.

Der var vent og fredelegt. Det vesle einhøge Trehuse

SIDE: 106

låg gøymt i ein Hage. Derifrå gjekk ei Utanpå-Tropp
beint upp til Kvistromi, der dei budde; so turvte dei
aldri bry nokon.

Det var tvo småe Rom og ein Kove. I det minste
Rome var det Kokeomn; det skulde då vera Kjøk. Det
største, som var avlangt med Glase i den eine Tverveggen,
vart Daglestogu, Arbeidsrom, Soverom og Matrom.

Her sette dei Sengi og Syborde og Dragkista, og so
dei tri Pinnestolane. Veggen yvi Dragkista vart prydd
med Fotografi, derimillom eit, som til dessa hadde legi
gøymt: Far og Mor frå Trulovingstidi. Dragkista sjølv
vart pynta upp med ymist smått: det gamle Postelins-
Skrivestelle hans Far; eit uheilt Likørstell frå Fredheimstidi;
ei stor, forgyldt Eau-de-Cologneflaske; Dokke-Testelle
til Fanny; eit Hyrdingbilæte av Gips, Gåve frå Onkel
Solum. Dette vart alt skìpa upp kringum den gamle fine
Pyntespegilen og tok seg godt ut. Eit Par Stadir, der
Veggine gapte altfor tomt, vart det upphengt eit Lithografi
og ei gamal Avismappe. Til Slutt var det berre Golve
som var noko tomt; dei tri Pinnestolane fyllte ikkje noko
idare. Dersom du no kunde koma med den Ruggestolen
du vilde gjeva meg ein Gong, Fanny! ynskte ho
Mor. Men det kom seg, då ho fekk låne den gamle
Sofaen av Onkel Nils; han var slìtin og stygg, Sofaen,
men gjorde god Mùn likevel. Og no vart det reint gildt her.
Ho Mor ynskte berre at ho kunde få slå seg til Ro;
eg er gamal nok til det, sagde ho. Og no hev eg kje
gjort anna enn flutt, sidan eg reiste frå Fredheim! -- 

Fanny lika ikkje at ho var komi so langt burt ifrå
William. Tenk; dei som fyrr hadde butt under same
Tak; no låg det ein heil Hovudstad imillom deim. Men
ho hadde då Brevi hans. Å, so vent som han skreiv.
Mi fagre Møy; min blåøygde Engel; eg er æveleg din;
aldri kann eg gløyme deg; du hev mitt Hjarta, og ingin
annan skal få det, nei ikkje um det var ei Prinsesse;
 -- den søte Guten. Og so fekk ho kvar dag sjå han,
når ho var i Skulen; helst i Fristundine; Hovude stakk
seg upp yvi Plankegjerde rett som det var. Ho hadde

SIDE: 107

og den Trøysti, at den sanne Kjærleiken ikkje vert sløkt
men styrkt ved Åtskiljing; det hadde ho lesi både her
og der.

Ho Mor hadde mange å sy åt her upp-etter, Venir,
som ho kalla deim; ho var ikkje nokor vanleg Sydame.
Sùme av desse Venine var fælt fine; Assessorfrua kunde
jamvel hente henne med Hest. Fanny fekk i den nye
Kjolen sin av og til fylgje henne Mor i dei fine Husi.
So fekk ho Kjenningar. Grete Magnesen allvisst vart ho
Godvenir med; Grete vilde òg til Teatre.

Snart var Grete og Fanny i Lag kvar Dag. Fanny
dreiv Tidi for Grete med Rispur frå Teaterkulissen, og
Grete fortalde Fanny um det fine Skyldfolke sitt. Ho
hadde ein Onkel som var Oberstløytnant; og so hadde
ho ein Fetter, som skulde bli Oberstløytnant; no for Tidi
var han Kadett og fridde til Syster hennar. Namne hans
var Horn. Han er elles svært snild mot meg òg, lagde
Grete til.

I ei Krambu nære ved stod det tvo vene Handelssveinar;
Fanny og Grete huglagde kvar sin og var sidan
Bestevenir. Kvar Dag var dei inne hjå Sveinane og
kaupte Sukkerty; Grete betala, men fekk Skillingen att;
og Sveinane vart svært hugsame. Fanny gløymde mest
William; tvo so ædle unge Mennar som Torvald og Henrik
fanst det ikkje i Verdi.

Då det vårast og vart turt, gjekk dei i Frognerskogen.
Det var so romantisk der, sagde Grete; Fanny
totte au der var vent. Det var mest som på Bilæte ho
hadde set: tette Skogholt; ein kåt Bekk nedi ei tregrodd
Dokk; ein still Dam; ein gamall Herregard med
Tårn. Folk var der au å sjå, Studentar og ymse
Slag; ein Gong kom dei yvi eit Parfolk som låg attunder
ein Runne og kystest. Fanny raudna; uff so simpelt,
sagde Grete. Dei tala ikkje meir um det; Grete var
visst fælande fin. Men dei gjekk sidan ofte i Frognerskogen;
og det høvde seg so, at dei kvar Gong kom
framum den Runnen. Men dei fekk ikkje sjå noko slikt
oftare.

Mest hugnadsamt vart det etterkvart å sitja i Slottsparken

SIDE: 108

og lesa Romanar. Grete skaffa Bøkar; ho lånte
deim av Systrane sine, sagde ho, eller fekk deim av
Kadett Horn. Det var Dumas, Ingemann, Paul de Kock,
Bjørnson; morosamt og forunderlegt var det alt. Å tenk!
um Verdi var slik. Å gjev Gutane var Riddarar; og
tenk, um Bøndane var som Arne og Synnøve. Ja dei er
slik på Vestlande, sagde Grete. Uff, kvi kann me kje
reise til Vestlande då? spurde Fanny.

Og Torvald og Henrik er likso gjæve som Riddarane
var, meinte Grete. Ja; berre dei hadde Rustning, medgav
Fanny. Og tenk, um dei hadde Rustning og Gangarar
og Småsveinar; so kunde me vera dei ædle Jomfruir;
å tenk, um me budde på ei Riddarborg og hadde ein
fælt streng Far; so kom dei ridande på fjoruge Folar
med Lansur og Spjot og Væpnarar og Småsveinar; og
dersom Far då ikkje vilde lata deim få oss, so storma
dei Borgi og hervann ho og burtførde oss ... -- Du
må ikkje tala um Burtføring, Fanny. -- Kvi då? -- 
Det er ikkje samelegt. -- Jaso? -- Nei. Grete såg
fælande fin ut; Fanny torde ikkje spyrja meir. Uff;
stundom var Grete so fin at det mest vart keidsamt.

Og det var ikkje berre Moro å hava fine Kjenningar;
Fanny hadde so mykje å vera rædd for. Uff, berre ho
skulde stå til, at ho gjekk på Ålmugeskulen; ho sagde
nok Betalingsklassa i Ålmugeskulen, men det hjelpte
ikkje rett likevel; Ålmugeskule var Ålmugeskule. Det
tok til å bli leidt å gå i Byen i den stygge gråe
Kjolen og no. Tenk, um ho råka nokon! -- Av og til
sende Mor henne ut i Ærend; ho måtte gå med Korgi
på Armen som ei onnor Tenestgjente, og draga på Petroleumsflaskur
og Hushaldsbrød; uff, tenk um Kadett Horn
fekk sjå henne då; ho kom til å uvìta; det var ho stød
på. Men det fælaste var, når ho skulde på Politistasjonen.

Då gjekk ho med Gråten i Halsen heile Tidi. Det
var ikkje til å bera; ho vilde vera øydelagd, um nokon
fekk sjå henne her. Ho drog seg fram gjenom alle dei
stillaste Gatur ho visste. Ved kvart Hyrna stana ho og
skygnde; såg ho noko som kunde vera ein Kjenning,
rømde ho.

SIDE: 109

Stasjonen låg i eit fælt Strok inn-i Piperviki. På
Troppi stod Konstablar; alt Slags Folk gjekk ut og inn;
fine Herrar au innimillom; Fanny torde kje sjå upp;
med Hovude nedbøygt sette ho på Sprang; her galdt
det Live; alt anna fekk kvitte eitt. Inne på Kantore
var det òg Folk. Simpelt, fælt Folk; fillute, utsvelte
Ungar; gamle sinte Kjeringar; sjuke, øylagde Mennar,
kven veit: snart kunde det vera einkvar som kjende henne
att frå Tøyengata. Og so kunde alt koma upp. Og det
vilde gå som Eld i turt Gras gjenom heile Betalingsklassa:
Fanny er på ...; Fanny hev ...; ho torde
kje tenkje Setningen til Endes.

Der var uhùglegt i dette audslege, fengselsmyrke Rome.
Desse Folki her gjorde henne rædd. Ho kjende seg ufin
og ufjelg millom deim; det var som ho var dregi ned i
eit Djuv der Sol ikkje kunde nå, millom vonlaust, bannstøytt
Kryp som aldri vann seg upp i Dagen. Ho torde
kje sitja på desse Benkine. Det var som eit vondt
Varsl å kjenne seg i Lag med dette Herke her; ho vart
sjuk av å sjå på deim som dei sat der og krøkte seg
ihop langs etter Veggine og stunde av Vesalldom.

Men ved den grågule Pulten der inne sat han med
Hornbrillune, han den vesle strygråe, nasekvasse Fatigforstandaren,
streng som Vårherre; han ropa upp Namni
på dei utvalde og skifte ut Gåvune sine nøgje og
nauvt, so at ingin skulde få for mykje. Dei som ikkje
stod i Bøkane vart burtviste. Dei skulde gå hit eller
dit, men ikkje koma her; her fekk dei kje noko. Næste
Gongen kom dei att; dei hadde inkje fengi andre Stadir
heller. Og dei tagg og bøna og banna og grét; dei skildra
Naudi si so ein fekk vondt av å høyre det; men Vårherre
var streng, og dei vart burtviste pånytt; alltid
burtviste. Eller han truga med, at han skulde koma og
granske etter deim lite. Å Gud, som her var fælslegt.

Med Fanny var det aldri noko Kluss; " Kristiansborg
... Refusjon," mulla han; og dei tri Dalane sine fekk
ho. Ho treiv deim og sprang som ho hadde stoli deim.
Ho visste kva Pengar det var no, -- Tilskote av Kassa
til Uppfostringi hennar.

SIDE: 110

I dei Tidine når Onkel Solum var ute og reiste
måtte Fanny gå til Pantelånaren au rett som det var.
Det Kjendsfolke ho Mor hadde her i Byen måtte ikkje
vita kor smått ho hadde det; kom ho då i Beit, laut
Fanny springe med Gullure. Lét det seg gjera, gjekk ho
um Kvelden når det var myrkt. Men ho var ikkje trygg
endå. Inn-under ei Gaslykt kunde det koma farande
ein Kammerat -- : nei kjære, er det du då? Kor skal
du av? -- Eg skal ... eg skal -- ; Fanny vart eldende
raud; eg skal til ... Vaskarkona. -- Jaso. Kor bur
ho då? -- Ho bur ... på ... Grønland. -- Eg gjeng
med. Kom, so gjeng me. Eg skulde snakke med deg
... -- Nei det er sant; du kann ikkje vera med; eg
skal innum ein annan Stad òg eg -- Kvar er det då?
 -- Eg skal ... innum hjå ... uff nei, eg hev kje
Stundir; farvel! -- Fanny tok Flugti. -- 

 -- I Frimånaden vart det stuslegt. Grete og hennar
Hus låg i Bad; Fru Holter og William var til Fjells;
Onkel Solum var i Sverig; og ho Mor var i Ulag. Fanny
dreiv rundt i Byen og såg på Krambuine. Um Kvelden,
når det vart svalt, gjekk ho stundom ut Drammensvegen
og vilde "upplìva Æventyr". Det laut vera eitkvart
rart utt-etter der, totte ho. Slike Herreborgir, som der
var, dei kunde ikkje stå tome; rike gromme Folk måtte
bu der; og der måtte vera Festar og Lag og altslags gildt;
og mangt løynt måtte gå for seg i dei angande Hagane.
Kannhende råka ho ein ung, fin Herre som såg at ho
var ven; so tok han henne med seg til Lystgarden sin;
lét henne lauge seg i Rosevatn og klæde seg i Kniplingar
og raud Silke; då synte det seg at ho var den venaste
i Verdi; so tok den fine Herren burt-på ein Knapp; ei
Løyndør gjekk upp; og der stod William. Eller Torvald.
Han var naudfint klædd; og han var ikkje bljug, men
kom og tok henne i Armane sine. Og so sagde den fine
Herren: ja det var berre det eg vilde, at de skulde vera
sæle. Han klappa med Hendane; det kom Tenarar og
Gjentur og duka upp eit drustelegt Bord; der var Vin og
Frukt og Kakur i Mengd; so gjekk dei sin Veg; og han
og ho vart åleine. Og dei åt og hadde det godt; sidan

SIDE: 111

førde han henne burt-til Sofaen; der sette dei seg; og so
vart Ljose sløkt; so tok han henne um Halsen og kysste
henne ...

Uff; alltid skulde ho tenkje på slikt, når ho gjekk
og dreiv. Det gjorde visst aldri Grete. Det var ikkje
fint. Ein skulde ikkje tenkje på slikt; ikkje fyrr ein
vart trulova. Og ikkje då heller skulde ein tenkje på
det ... Det var ikkje hugsamt å gå soleis åleine.
Og so var det so utrygt; ho kunde ikkje slå seg til Ro.
Ho torde kje setja seg på Benkine dessmeir; tenk um
det var einkvar som ikkje lika det. Mest alt som me
hadde Hug på var gali. Um William var her og vilde
kysse henne, so torde ho ikkje; det var gali; det var
ikkje rett ... Uff, som me var i Tvang. Men når ein
var framsloppi, so vart det likare. Då hadde ein ikkje
so mange yvi seg då; ein var vaksi og kunde rå seg
sjølv å kalle. Men uff, so var det Vårh -- hm; det
var so vandt å lìva so at Vårherre kunde vera nøgd,
ja. Hm. -- Nei; det var ikkje hugsamt å gå åleine.
Her var ikkje noko å sjå heller. Desse Herreborgine
såg heller tome ut. Eit Par Gongir kom det Karar og
tala til ho; men dei var ikkje som ho hadde tenkt. Den
eine Gongen vart ho rædd og rømde. Fyren var so rar;
han kunde gjerne vera ein av dei Fælingane som Karoline
fortalde um ... Fanny vart reint skjelvande. Det
var noko på Kvelden, då ho kom heim; ho Mor var
sinna. Det skulde sjå ut! sagde ho; du skal vel ikkje
til å renne ute um Kveldane som ei Gatetaus? -- Me
fær vone at ingin hev set deg av deim som kjenner oss.
Uff; det er eit Mas utan Ende med desse Borni. Du
skulde no liksom snart bli Folk, du no; men nei; hev du
ikkje Mor di i Hælane på deg, so er du før til å bera
deg åt som ei Slarvetaus. Du skulde skjemmast eit
Grand. So; ét no og legg deg og bed Vårherre hjelpe
deg! -- Fanny slutta med Kveldsferdine sine på Drammensvegen.

Ein Dag ho gjekk og dreiv i Karl-Johansgata og såg
på Krambuine råka ho Ingeborg og Anna. Dei skulde
på Universitete og sjå utstoppa Dyr. Fanny slo Lag.

SIDE: 112

Det var morosamt. So mykje rart hadde Fanny aldri
set; og det gildaste var når ho råka på gamle Kjenningar
frå Naturhistoria. Det var ein makalaust snild
gamall Mann som fylgde deim rundt og fortalde for deim;
det var ein Professor, sagde Ingeborg. Han visste fælt
mykje; og då dei skulde gå, bad han deim koma att.
Dei gjekk fleire Gongir på Dyre-Samlingi. Og Professoren
vart meir og meir hugsam. Han lét deim sistpå
koma inn i Ser-Rome sitt; der hadde han det alra gildaste;
og der forklåra han for deim alt som kom Dyri ved,
både om Skapnaden deira og Lìvemåten. Han lagde
ut alt so vel, at det vart heiltupp leidt sùme Tidir; men
det såg ut til at han hadde Moro av å gjera deim bljuge.
Då han fortalde um Fuglane, korleis dei makar seg, var
han so løgleg at dei visste ikkje si arme Råd; dei sprakk
mest av Lått, men var so skamfulle attåt, so dei torde
ikkje sjå på kvarandre. Ein Dag då dei gjekk ned
frå Samlingi møtte dei nokre Studentar, som kalla deim
"Småkjærastane til Professor Borchrevink"; det totte dei
var morosamt. Fanny gjekk heim og fortalde det. Då
vart ho Mor ålvorsam. Du skal ikkje gå på den Samlingi
meir, sagde ho. Kvifor det? spurde Fanny. Det
er ikkje noko for Smågjentur, sagde Mor. Den Professor
Borchgrevinch er ein stygg Fyr. Uff; alltid skal du no
vera der du ikkje bør vera. Kanskje du hev set noko
til fine Smågjentur der?

Næste Gongen sat Fanny heime. Men Gongen deretter
att vart Hugen for sterk. Ho lurde seg i Veg; ho
Mor turvte ikkje vìta um det.

Den Dagen vart ho åleine i Ser-Rome til Professor
Borchgrevinch; korkje Ingeborg eller Anna kom. Fanny
hadde ikkje godt av seg. Men når ho fyrst var innkomi,
so laut ho vera der eit Bìl; det såg rart ut å
gå med det same att, totte ho; og Professoren var snild
og venleg som elles.

Han synte henne Bilæte og fortalde Sogur; då ho
vilde gå, bad han henne vente litegrand; so skulde ho
få sjå noko reint snodigt. Han kom fram med noko
som ei stor Dokke. Den Dokka hadde han upp Magen

SIDE: 113

på; og so tok han fram noko rart ... uff, kva er det?
spurde Fanny. Det er ei Livmor det, Gjenta mi, smilte
Professoren.

Fanny vart eldende raud; no måtte ho gå. Uff, no
måtte ho gå. Men ho gjekk ikkje. Han lagde Armen
farslegt kringum Live hennar og tok til med Forklåringar.
Det var jammerleg leidt. Ho vilde gå; no vilde ho gå.
Men ho gjekk ikkje. Ho høyrde det meste av det han
sagde. Av og til drog han henne nærare inn åt seg:
du må sjå, du må sjå! sagde han. So tok han til
å nemne nokre uliklege Ting ... uff; ho reiv seg laus,
Gråten stod henne i Halsen. Eg må heim; stunde ho
og drog seg hastande mot Døri; nå, skal du gå? sagde
Professoren med sitt blide Mæle. Ja-ja; adjø då; velkomi
att næste Gong. Og som sagt: kjem du heim til
meg der eg bur, so skal eg lære deg å stoppe ut Fuglar.
Du fær gå ut den Døri der; Samlingi er stengd den no.
Adjø, adjø, Barne mitt; velkomi att.

Hugvill og ør sette ho avstad. Ei sanselaus Rædsle
elte henne og dreiv henne; ho flaug og ho sprang; på
Bakvegar kom ho upp i Parken; der seig ho ned på ein
Benk; Gråt og Magtløyse tok henne. Å fy, å fy, for ei
simpel Gjente ho var. Aldri meir torde ho sjå Folk i
Augo. Å; tenk um Grete visste ... og tenk um alle
dei andre pene Gjentune visste ... og ho Mor; og Lea
... og tenk han som visste alt; å, ho vart æveleg usæl.
Å fy, so simpelt. Å fy, å fy ... Det var ikkje han,
ho hadde vori rædd, det var ikkje han ...; uff; ho
var verre enn både Emilie og Karoline. Tenk; stå
og høyre på slikt og ... mest ... tykkje Moro i
det! Å -- ; ein Gong kom det vel for ein Dag, at ho
var slik; å fy; ho kunde bite Tunga av seg; ho torde
ikkje sjå Folk i Augo; aldri meir torde ho sjå Folk i Augo;
å korleis skulde ho no kunna koma heim til ho Mor. -- 

Heile Eftan låg ho heime i Sofaen og grét. Eg er
sjuk, eg er sjuk, bar ho seg. Kva er det som vantar
deg då? spurde ho Mor. Eg hev vondt i Hovude, sutra
Fanny; eg er so skræmeleg rædd. -- Er du rædd? Kva
er det no att? Uff, du er so rar, Barn; neimenn um eg

SIDE: 114

veit kva som vantar deg, eg. -- Hu, eg er so skræmeleg
rædd, Mor. -- Ja men kann du ikkje segja meg kva det
er då? Ho Mor var mest leid. Å -- , å -- , grét
Fanny; å, å, Mor; eg er so fælande rædd! -- Er det
noko tids? Hev det hendt deg noko? -- Nei, nei ... nei,
det hev ikkje hendt noko.... Uff, men du er vond på
meg, Mor. -- Å er det det att. -- Uff, du er vond på
meg, Mor; alle vert vonde på meg; ingin vil vita av
meg; ikkje du, og ikkje Lea, og ikkje Grete og ikkje
nokon ... -- Sjå her, Barn; her er Nafta; drikk no,
so fær du sova. So. Ligg no ikkje og elt deg med slikt
Tøv; ver snild Gjente no, Krulltoppen; det er ingin som
er vond på deg, skýnar du vel!

Men Fanny gjekk og var underleg i fleire Dagar.

 -- Endeleg byrja Teatre att; Fanny melde seg til Teneste
på Stundi.

Det var ingin Vanske; ho kunde halde seg for fast
Statist. Å Gudskjelov, at ho hadde Teatre. Her var
Heimen for henne; her hadde ho si Von og si Trøyst.
Ingin Ting i Verdi skulde drive henne frå Teatre. Lagnaden
sjølv hadde synt henne Vegen dit; og den Vegen
skulde ho fylgje. Berre ho kunde sleppe fram ein Gong.
All Møde og Naud vilde vera slutt, når ho berre kunde
bli konfirmera.

Spelstyraren Josephson var umåteleg snild; han skrepte
av henne og gav henne Rollur. Ho var Svein i "Don
Juan" og Smågut i "Coriolan"; i det siste Stykke hadde ho
endå eit Ord å segja: når eg blir stor, so vil eg òg slåst!

Ho livde på Teatre som i eit Æventyr. Der var det
strålande Ljos, strålande Klædningar, Musik, Moro, Leven;
Kunstnarane var som Folk skulde vera, lettliva og
lentuge, hugheile kóss det gjekk; slik var ho sjølv med,
og slik vilde ho vera. Og so tenk, alle desse rare
Troppir og Gangar og myrke Rom; og Maskinstelle med
sine Gognir og Greidur; og Samlingsrome, der Kongar og
Dronningar og Draugar og Skjelmar gjekk i full Bunad
og rødde um, kvar dei skulde eta til Kvelds ... Der
kom Hammer, som nett var drepin, i Samtale med Mordaren
sin, Klausen; Gundersen og Reimers som var Fiendar

SIDE: 115

inn-på Tìle, drakk eit Glas i Lag; Fru Gundersen og
Fru Juel sat og var venlege, endå dei på Tìle var
åbruige på kvarandre; dei skulde båe tvo vera hugtekne
i Gundersen. Men den svenske Operasongaren
Arlberg sveiv ikring med Don-Juan-Augo sine og det
svarte Munnskjegge og rødde med Damune. Alle Smågjentur
var hugtekne i Arlberg, men mest Emilie Lund;
ho var ør av Kjærleik til den byrge Songaren. På Tìle
dundra Maskinistane og laga til Slott, Fangehus, Fjellknausar;
so tok Musiken til; so ringde det på ei Klokke;
Kongar, Dronningar, Draugar og Skjelmar fór kvar til sin
Kant; no galdt det; no gjekk Duken upp; stakkars deim
som hadde Lampefeber.

Når Fanny ikkje hadde noko å gjera på Tìle sat ho
i Statistlosjen. På Teatre måtte ho vera kor som var.
Men no tok Haustnætane til. Når Stykke var slutt og
Gasen sløkt, var det fælt å vita at ein budde øvst på
Hægdehaugen.

William hadde lova å fylgje henne heim; men han fekk
ikkje Lov av Mor si til å vera so seint ute. So måtte
Fanny hjelpe seg sjølv. I ville Vonløysa sette ho av Stad
gjenom Natti svart; upp alle dei audslege Gatune; upp
Parken, der Trei stod og skalv i Lykteljose og fellte
sitt Lauv; upp Uranienborgvegen, der det tok til å bli
audslegt til Gagns; svartare og svartare vart det, og lenger
millom kvar Lykt; sistpå skimta ein berre ei Lykt her og
ei der, einslegt og fjerlegt, som Fyrtårn i Natti. Fanny
sprang og sprang; Kaldsveiten rann ned-etter Kinni hennar
i Dropar, og Rædsla gjekk henne som Isingar gjenom
Hårrøtane. Vegen var endelaus og vart meir og meir
hustrin; det var Uråd å vita kva ho ved næste Hyrna
kunde råke på. Uranienborgskogen var ein Rædslestad;
der hadde Folk hengt seg; der øvdest Natteverk
midt på Dagen ... So kom den lange Myri, der ho
alltid kjende seg som forfylgd; sistpå var ho uppi
dei underlege Krokvegane i den vestlege Forstaden.
Det var ikkje Vegar. Tronge søylutte Stigar var det,
som krøkte seg fram millom vanstelte Hagar og sovande
Hus; ho hoppa frå Dipill til Dipill; i kvar Krok

SIDE: 116

myrkna det fram Skuggar som kunde vera Folk ...
eller um det kunde vera han med dei uppspilte Augo -- uh!
ikkje tenkje på det ... Ho vann ikkje meir, men sprang
likevel; høyrde Stìg, Mæle, langt burte Rop; det ringde
for Øyro; Hjarta hamra henne heilt upp i Halsen; ho
grét av Rædsle; rådde seg kje sjølv.

Endeleg var ho heime. No var det Troppi. Ho gjekk
ikkje lenger; ho snåva, kravla, kraup; Hagen rundt um
var full av Skuggar og Skapnadar, som leda seg, kom,
trivla etter Føtane hennar ... Gud fri oss, Unge, korleis
er det du kjem? skjelte ho Mor; er du frå deg? -- å,
det var velsigna å høyre Mor skjelle.

Men næste Kvelden gjekk ho i Teatre på nytt. -- 

 -- Ein Dag ut-yvi Jol fekk ho Mor eit Brev som
gjorde henne glad. Å Gudskjelov, sukka ho; å Gudskjelov
... Å Gudskjelov, Krulltoppen; tenk, no er
Syster di trulova. Nei er det kje rart, du?

Jaso ... med ein fin Mann då? spurde Fanny. Ja
då, fin nok; og so hev han Pengar ... Det er ein gild
Mann. Han er Byggmeistar og eig Bygardar i Mengd;
han liver berre av den Husleiga han tek inn; tenk det,
Fanny! Han eig Gardar både her og der, Byen rundt.
Å ja, Lea hev alltid vori ei vìtug Gjente. Å Gudskjelov;
å Gudskjelov. No vert det betre, skal du sjå,
 -- for oss med. Å, eg tenkjer den verste Tidi er yvistridd
no, eg. Å Gudskjelov; Gudskjelov. Det var no
ikkje for tidleg heller!

Mor var reint kløkkt. Men Fanny kom i mangeslags
Tankar.

Uff; det sagde seg sjølv; so snart ein var konfirmera
so kom alle desse Friarane ...

XII.

Fanny gjekk for Presten; Teatre fekk det vera med so
lengi.

I dette halve Åre skulde ho berre tenkje på Gud.
Grete, som òg gjekk for Presten, vilde ikkje vera med

SIDE: 117

på Heimekomedie dessmeir. Dette var no elles klent
av Grete. For det fyrste var det ho som hadde fengi
det Tiltake i Gang; og for det andre var Stykke no mest
inn-øvt. Og Fanny var stød på at ho kunde gjort det
godt. Ho skulde vera Kammerpike; og alt på Prøvune
hadde dei klappa til henne. Men so drog Grete seg
ifrå. Ho gjekk for Pastor Løchen i Trefoldighetskyrkja
og hadde vorti gudeleg med same. Elles bar ho Ovund
til Fanny for den Kammerpika au. Det var noko som
Fanny hadde set lengi. So vart alt til inkjes for Grete
si Skuld; det var fælt klent gjort av Grete Magnesen. -- 

 -- Fanny gjekk i Vestre Aker hjå Kapellan Holck.
Denne Holck var au ein gild Prest, endå han ikkje nåme
nær kom upp mot Pastor Løchen. Ikkje var han so ven
heller. Han var mest ljot. Andlite var langt og liksom
skeivt; Nasen tunn med ein liten Kuv; Munnen smal og
stur; Ham-Lìten skomakarbleik; Augo såg ut berre som
eit Par Rìvur under Brunine. Heile Skapnaden var tunn,
og Rørslune seinvorne og stive. Han såg fælt sorgfull
ut. Mæle hans var og sorgfullt; det lyddest stilt og
sårt, liksom han tala i ei Sjukestogu. Han smilte mest
aldri. Men hende det at han smilte, so vart han med
ein Gong mest ven.

Han var glup til å leggje ut Katekisma. Dei tie Guds
Bòd vart som nye for Fanny; ho hadde aldri visst kva
det låg i deim fyrr. Ho var fælt syndefull. Uff, so
mange framande Gudar ho hadde havt, og uff, som
ho hadde misbrùka Guds Namn; det gjekk som ein
Skamrode gjenom ho, at ho jamvel hadde banna. Verst
vart det i det fjorde Bòde. Stille og døyvde som Ordi
hans fall vakte dei Samvìte hennar som ei åhaldsam
Kviskring; ho vart som fastmana og nøydd til å granske
seg sjølv; og gjenom den sjuklege Sorg i Mæle hans
kjende ho Guds Vreide yvi seg på ein serskild Måte.
Å, ho hadde vori eit leidt, stygt Barn; Gud hjelpe henne,
so ofte som ho hadde gjort Mor si vond. Tungt tona
for Øyro hennar Domsrøystine frå det gamle Testamente:
det kunde ikkje gange henne vel, og ho kunde ikkje
lìva lengi på Jordi; den som banna Far eller Mor skulde

SIDE: 118

visseleg døy; den som gjorde Mor si vond var bannstøytt
av Herren.

Å, um Gud vilde spara henne. Og lata henne få
lìva endå eit Bìl. Då skulde det bli annarleis. Ho
skulde bli eit anna Menneskje. Berre snild vilde ho
vera mot Mor si. Ho gjekk heim brennande av gode
Tankar. Stakkars Mor; ho hadde havt det vondt. Berre
vondt hadde ho havt det. Berre Slit og Stræv; berre
Vesalldom og Møde. Og so fekk ho ikkje Glede av sine
eigne Born dessmeir. Ikkje Lea heller var som ho
burde vera mot henne. Tenk, lata Mor si lìva i Armod,
når ho sjølv hadde vorti rik! Det var låkt av Lea.
Låkt var det; Mor hadde god Grunn til å vera misnøgd.
Og so dette vonde med Tom. Uff; det var liksom
alt vondt skulde samstelle seg mot ho Mor, stakkar. No
hadde ho so smått teki til å gjera seg Vonir um Tom;
det er ingi Ervingar til Elmerud, hadde ho sagt; kven
veit; Jomfru Åberg er glad i Guten; kann han no berre
vera vìtug og gjera seg Nytte av det ... -- Og so med
ein Gong gjeng den Gutungen sta, eit halvt År etter
han er framsloppin, og rømer til Amerika med Budeigja
til Jomfru Åberg! -- Stakkars Mor. Uff; dersom Tom
fekk vita kor ho hadde harma seg og gråti, han fekk
aldri ein glad Dag meir. Og det vilde vera som det
høvde åt den Ufjelga til Gutunge.

No tok det til å bli dei Tidine for ho Mor, at ho ikkje
hadde andre enn Borni sine å lite på. Onkel Solum var
sjeldan å sjå; Onkel Nils med; ikkje hadde dei stort
å hjelpe med heller no i desse låke Tidine; berre Borni
var det ho hadde att, og so skulde ho av deim òg berre
hava Sutir og Sorgir. Nei, det måtte bli annarleis. Det
skulde bli annarleis. Ho Mor skulde då visst få Glede
av Krulltoppen. Berre Glede skulde ho få. Aldri meir
skulde ho turve grine og skjelle. Alt som var keidt og
leidt vilde Fanny gjera for henne utan Knurr. Alt som
vart henne pålagt vilde ho gjera. Og so snart ho vart
rik, skulde ho Mor få det godt for heile Livetidi. Ho
skulde ikkje turva sy ein Styng meir. Eit naudfint Husvære
skulde ho få; og god Mat; berre god Mat; og fine Klæde

SIDE: 119

og gild Husbunad. Då vilde Gud like Krulltoppen au.
Han vilde tilgjeva henne at ho hadde vori leid; og lata
det gå henne vel, og lata henne lenge lìva på Jordi.

Ho var still og blid då ho kom heim den Dagen, og
gjekk eit Ærend i Byen utan Murring. Um Kvelden, då
dei hadde eti, kveikte ho Mor Lampa og sette seg åt
Syborde att. Fanny smaug burt til henne og kysste henne.
Nei nådå! sagde ho Mor; kjære, er det so gromt med'n
Per og meg idag då? -- Du Mor, kviskra Fanny. -- Nå?
Du vil vel ikkje ha ein ny Kjole att? -- Fanny gøymde
seg ved Halsen til Mor si: eg hev visst vori leid mot
deg, Mor. -- Du? Nei då ... Kjære deg, Barn, kor
kann du no finne på det? -- Jau; eg hev vori leid mot
deg, Mor. -- Nei, nei; du er snild du, Krulltoppen; -- 
er det noko i Vegen no att? Du er so rar so. -- Eg
vil alltid vera snild mot deg, Mor, kviskra Fanny ved
Halsen til Mor si. Ho Mor tok henne inn-åt seg og
kysste ho: vil du det, Barne mitt; ja eg veit du er snild
... No er det best du gjeng og legg deg, so du kann
få sova ... Ja, ja, Barne mitt; du er snild; eg veit det;
Gudskjelov for eg hev deg; eg er viss på at eg fær
meir Glede av deg enn -- . So ja. Ja då; me er gode
Venir me; -- no må du gå og leggje deg. -- Eg vil
alltid vera snild mot deg, Mor, forsikra Fanny; Mæle hennar
var varmt som av Gråt. Med ein Gong drog ho seg
burt i Kråi att-um Sengi og tok til å klæde av seg.
Ho var eit Grand flat. Ho Mor hadde ikkje vorti noko
kløkkt yvi Hugvendingi hennar.

 -- I det sette Bòde var Holck skræmeleg. Han tala
um Reinleik i Tankar so Fanny skalv. Å gjev han vilde
gjera det stutt. Uff, dette Høytreve ... endå det kunde
vel ikkje vera noko å tala um no, slikt Barnetull som
det var; ho hadde vaksi frå det no, vaksi frå det; ho
kom aldri til å tenkje på slikt noko etter denne Dag
... å, no måtte han vera ferdug. Men Pastor Holck
vart ikkje snart ferdug med den Saki. Logne og tunge
fall Ordi hans; lognare og lognare; tyngre og tyngre.
Lìkamen vår skulde vera eit Tempel for Guds Ande;
me kunde då vita kva det var for eit Heilagbrot å sulke

SIDE: 120

til og skjemme ut dette Tempel og gjera det til Bustad
for den ureine Ånd. Usælt det Menneskje som Guds
Reinleiks Ånd veik burt ifrå. Slikt eit Menneskje miste
si Mannshøgd; vart som ein av dei forgjorde i Evangelie.
Den ureine Ånd fekk Vald yvi ein slik Arming; og
den ureine Ånd elte han yvi Lag. Han fór um på aude
Stadir og var fredlaus; han var tyngd som under ei Trolldomsmagt;
han kunde ikkje rive seg laus; knapt nok Gud
kunde berge han. Um han freista å umvende seg, og
um Gud hjelpte han og dreiv den ureine Ånd ut, han
tok strakst til å stunde etter Trældomen sin att; og den
ureine Ånd kom tilbake og tok på nytt Velde yvi han,
og hadde sjau andre vonde Åndir med seg, som var
endå meir ureine enn ho sjølv; og det siste vart verre
med dette Menneskje enn det fyrste. Pastor Holck heldt
på og heldt på. Det eine Bibelorde tyngre enn det
andre kom; dei øgjelege Ordi dømde og fordømde; det
myrkna av Guds Vreide som av uppdragande Skyir; Mæle
som tala vart stilt som ei Ånderøyst. Alt var stilt.
Fanny høyrde for Øyro sine susande Banking av sitt eigi
Blod; Augo hadde ho bora i Golve; det var ikkje Råd
å lyfte deim att; dei vart haldne nede av ei Magt ho
sjølv ikkje rådde; med eitt kjendest det som ho var
åleine i Rome. Og dette Ånde-Mæle tala henne beint
inn i Sjæli; for det visste alt. Alt visste det. Det var
Guds Auga som las i Hjarta hennar no; aldri vilde ho
våge å sjå upp meir. Ja, Venir, sagde Presten, hugsa
dette og gløym det ikkje: Gud er ein øydande Eld mot
alt som ureint er, og han læt seg ikkje spotte. Lat oss
hugse at Augo hans er som Elds-logar; dei som fer med
Ureinskap skal aldri sjå Ljose i Rike hans. Lat oss
beda til Herren um Reinleik. Lat oss beda han um
ein ung, rein Hug. Kjenner du at den vonde Ånd
er nær, so bed til han; han vil berge deg; han bergar
deg; tvil aldri på det; dyrt er du kaupt til å
vera Tempel for hans Ande. Det er sant at den ureine
Ånd er sterk. Men ho er ikkje sterk når me ikkje
gjev oss. Me kjenner fyriåt liksom Vengtaki hennar;
då skal me samle oss i Bøn til Gud, og so må ho vike.

SIDE: 121

Lat oss alltid hugse det. Lat oss elske Reinleik og hata
Ureinskap. Det er eit gamalt Ord som segjer, at når
Manneskja på den ytste Dagen gjeng fram for Domen,
so vil i den sæle Flokken dei glime bjartast og kvitast
som hev haldi all Ureinskap langt ifrå seg; kjære unge
Venir, eg trur dette Orde er sant. Eg bed deg Gud! -- 
ropa han, og Mæle hans vart håst som av ned-døyvd
Gråt; -- eg bed deg ... lat meg få sjå att alle desse
unge, dyrtforløyste på din Dag ... reine og kvite! Amen.

Dei unge Gjentune sat uppkava av Gråt og bad med.
Å heretter aldri, aldri meir, -- aldri! aldri i Verdi. -- 

 -- Lea var ikkje fullfrisk um Dagen; ho drogst med
Hovudverk og Hugløyse. Thorseng, Mannen hennar, kom
upp til ho Mor og sagde at han trudde det kunde vera
til Lette for henne, um ho fekk Fanny til seg; -- ho er
so åleine, Stakkar, sagde Thorseng. Vil Lea ha Fanny
til seg? spurde ho Mor noko stutt. Eg ... hev tenkt
det, sagde Thorseng; med sine firti År og den vesle gode
Klokkarmagen sin var han mest forøvin; du veit, Lea er
... eit Grand rar i visse Måtar; det er det at ho er so
ung, ser du; men no vilde eg gjerne freiste med dette,
soframt ikkje du hev noko imot det då. Tak Fanny i
Guds Namn, sagde ho Mor; berre ikkje Lea viser henne
heim att! Å nei, sagde Thorseng, eg tenkjer ho blir glad
for dette eg; ho hev vori so reint for mykje åleine. -- 
Ja ho er rar, Lea; men det kann vel ikkje duge ufreista.

 -- Det var Meiningi at Fanny skulde koma uventande
for Lea; og det såg ut til at ho gjorde det au. Hev
du -- ; skal me taka Fanny i Huse? spurde ho. Eg vonar du
ikkje hev noko imot det, Lea? svara han; -- eg hev tenkt
det kunde bli unelegare for deg; du gjeng so åleine her.
Nei men kjære deg, Thorseng, svara ho, eg er ikkje
åleine eg. Eg hev då Selskap nok eg. Eg hev det
so godt som eg kann hava det. Du må endeleg ikkje
gjera det for mi Skuld! Thorseng raudna i sitt runde
blide Andlit. Nei, nei, sagde han; det veit eg nok, at
eg aldri skal gjera noko for di Skuld; men -- . Ja no
fær du gjera som du vil, Lea! Eg hev teki Fanny hit,
og her skal ho bli! Han vart med ein Gong reint kvit;

SIDE: 122

so bråsnudde han og gjekk; Døri slog han heller hardt
att etter seg.

Lea gjekk att og fram på Golve og såg rådlaus ut;
so gådde ho Fanny. Jaso ... du skal vera her du ...
det var svært snildt. Ho ringde etter Gjenta og bad henne
setja inn Kaffe. Du er ikkje svolti vel? sagde ho til
Fanny. Nei -- jau, svara denne. -- Er du svolti? Hev
du ikkje fengi Morgonsmat heime då? -- Jau ... -- 
Ja men ... Ja -- ja, Mally, tak inn ei Brødskive òg då;
ei, forstend du. So tok Lea til å gå att og fram på
nytt, vridande på Hendane.

Kaffien kom, og berre eit Stykke Mat. Fanny tok Sess
ved Borde framfyri Sofaen og gav seg til å eta. Lea
sette seg i Sofaen beint imot henne.

Du veks hardt, du, sagde ho. -- Ja, svara Fanny; ho
Mor segjer eg blir ei Kjempe. -- Hm ... ét som ei
Kjempe òg, kanskje? Lea smilte lite; Fanny beit dugeleg
av Braudskiva si. "Ja-ja; vi får se" ...

Lea sette seg til å fortelja um Thorseng. Han var
so snild. Han var altfor snild; han kunde ikkje segja nei;
han var Mann for å øydeleggje seg, når han trudde han
kunde gjera ... einkvar ... ei Glede. Eg segjer deg dette,
sagde Lea, so du ikkje skal finne på å gå og beda han
um noko; er det eitkvart du tykkjer du må hava, so kjem
du til meg, høyrer du. -- Ja. -- Han kann hava nok med -- .
Du skýnar han må ikkje ... Han kunde snart tykkje me
vart brysame ... Eg hadde inkje, veit du; av meg hev
han berre havt Utgiftir; du skýnar det kann snart bli for
mykje ... Han er ikkje so rik som de trur. Og her
gjeng eg berre og er sjukleg; må hava både Kokkegjente
og Stogugjente; og no hev han funni på dette
med; det vert reint for mykje ... -- Lea sat og rødde
med seg sjølv; Fanny var ferdug med Kakeskiva. Ja-ja,
heldt Lea fram; me fær sjå. Du er stor og sterk, ser eg;
du er heilt-upp vaksi; du kann gjera Nytte for deg ... so
lærer du sjølv med. Og ho Mor hev vel alt lært deg
eitt og anna? -- Å, ja. -- Du kann vel sy? -- Ja ...
noko. -- Hev ho ikkje lært deg det til Gagns då? -- Nei
... ho bryr seg ikkje so mykje um at eg skal lære

SIDE: 123

slikt. Eg gifter meg vel ikkje upp-i slik Armod, segjer
ho. -- Gift -- ; Lea spilte Augo upp; høyr på Ungen!
... Ja men det tykkjer eg er rart av Mor, heldt ho
fram. Nå, ja-ja; so kann det turvast at du lærer noko
her då. Du kann taka til i Kjøken; der er alltid eitkvart
å gjera; eg skal tala med Kokka um det; og so
kann du hjelpe Stogugjenta òg med eitkvart; du er snild
og viljug vel? ja; -- og so fær me sjå etterkvart. Du
hev visst godt av å koma ut, du; det er slett ikkje godt
for ei Gjente som du å gå jamt og samt heime hjå
Mor si. -- 

 -- Fanny vart Tenestgjente. Ho vaska upp for Kokka
og sopa Golve for Stogugjenta; ho måtte endå gå
Ærend og bera Ved. Utanpå Kvardagskjolen sin fekk
ho eit stivt, grovt Arbeidsforklæde. Hendar og Armar
vart raude og sprokne. No skulde Kadett Horn sjå
henne! -- Alt det ho hadde lært av det fjorde Bòd turvte
ho til å logne seg med no, um ho skulde halde ut. Lea
freista å knipe for ho i Matvegen au. Men det gjorde
ikkje stort; ved Middagsborde hadde Fanny Thorseng å
halde seg til, og åt seg då mett til Gagns beint for
Nasen på Syster si. Det var fælt til Moro; å, kor sint
Lea var. Ét, Fanny! sagde Thorseng; ja Takk! svara
Fanny; ho tok for seg som ho var heime. Hm! kremta
Lea. Hm! svara Fanny og tok for seg endå meir. Det
er rett, sagde Thorseng; deg kann det bli Folk av! Lea
rengde Augo til Fanny og såg ut som ho vilde bite.
Men til Thorseng kunde ho inkje segja; og det var løglegt
å sjå, kor ho måtte eta Sinne i seg. Når dei
var ferduge, gjorde Fanny eit djupt Kniks for Syster si:
Takk for Maten, Lea! -- Åh. -- Det var greidt at Lea
gav vondt sidan um Dagen; men det hadde ikkje stort
på seg. Det var Kjæleord og Venskapsord mot når ho
Mor skjelte; stakkars Lea, ho kunde ikkje brùka Munn.

I Huse vanka Kjenningane til Thorseng og Kvinnfolki
deira; det var keidt Folk. Ingi Kunstnarar, ingi Kadettar,
inkje noko fint; berre Kaupmennar og Murmeistrar og
slikt noko. Det var i heile Flokken berre tvo som Fanny
gav Gaum på; den eine var fælt leid; den andre umåteleg

SIDE: 124

søt. Den søte var Systkenbarn til Thorseng og heitte
Kristian; den leide heitte Ryen og var Tollar.

Ja Ryen var leid. Han gjekk her jamt òg; dei hev
visst ikkje svært mykje å gjera der ned på Tollbui?
meinte Fanny nasevist. Nå; Fanny skýnar seg alt på
Statens Sakir? lo Tollaren smiskande; han skulde liksom
vera so overlag galant. Pøh, Statens Sakir, blés Fanny.
Slik ein som han der skulde kanskje hava noko med Statens
Sakir å gjera? å nei; so tåpi var ho ikkje. Han
forstod seg visst ikkje på anna enn Mat, han. I Kjøken
gjekk han og blanda seg upp i alt; vilde vìta betre Greide
enn både Kokka og Lea, og stakk den lange Nasen sin
upp-i alle Koppar og Kjerald. Ved Borde var han ufjelg;
ish! å sjå han sitja og smatte og smaske yvi eit godt
Matfat, uff! Og so når han rødde um Mat; alltid rødde
han um Mat; der og der var det god Mat; der og der
var det ikkje god Mat; den og den Matretten var god;
den og den Retten lite god; på Viktoria åt ein best;
mnam, mnam, ein Ragout på Viktoria, mnam mnam ...
Tennane hans vasshagla; han sat mest og sikla; ish! uh!

Han var stygg. Lang og mager som ein Dauding, og
fleinskallut og blank; det var rart at han berre skulde
vera eit År eldre enn Thorseng. Og so hadde han ein
Smil som minte um Matfeitt -- uh! Mot Lea var han
leid; det var som ho berre skulde vera ei Tenestgjente.
Du -- Lea, sagde han, du -- Lea; ver so snild og gjev
meg lite Supe til, du Lea; å, høyr, du Lea, sjå etter,
at Karo fær eit Par gode Bein; Hunden hans, han Karo,
var like eins matvand og ufysin. Lea måtte finne seg i
alt; Tollaren var kjend med Thorseng frå Gutedagane.
Verst var det snartsagt å finne seg i Godlåten hans:
nei sjå; Fru Lea er frisk som den nysprungne Lilja på
Morgonkvisten! -- Nei men sjå Fru Lea; den Kjolen
der viser misann Smak! -- Lea var tòlmodig. Men ho
snudde seg gjerne burt når han kom med slikt; og Fanny
kjende på seg, at det glødde upp i henne ein Hug til
å skjera Tennar.

Aldri hadde Fanny haldi ut her, hadde det ikkje vori
Kristian. Det var ein gild Kar. Han var alltid ikkje

SIDE: 125

Kunstnar; han var Medeigar i eit Spikarverk; men han
hadde vori utanlands i mange År og var ein framifrå
fin Herre. Han gjekk alltid med svarte Hanskar; og
Brøkane hans var av eit fint, striput Ty som det visst
ikkje fanst Maken til her i Lande. Han hadde spansk
Hamlìt, ramnsvart Hår, svart Munnskjegg, djupe Augo.
Det var ein Riddarsmann. Fanny var sjuk av Kjærleik.

Ho hadde snart sitt Liv i å gå og vente på han.
Når han ringde på Klokka -- ho høyrde godt at det
var han -- , var ho på Timen ut-i Gangen og lét upp
for han. Ho gløymde Kjolen sin; ho gløymde Forklæde;
ho måtte få sjå han, -- det same med alt. So kunde
det vel hende at han i ei god Stund fekk Augo på henne
òg. Ein Mann som Kristian Thorseng såg ikkje på ein
Kjole eller eit Forklæde; ikkje på raude Hendar dessmeir,
og dei kunde ho dessutan gøyme; han vilde sjå
på henne sjølv! han vilde forstå, at under denne Lurvehamen
var det løynt ein Skatt; det vilde vera klårt for
han med ein Gong, at den Gjenta der, ho høyrde ikkje
heime i Kjøken.

Goddag; er dei heime? spurde han på sin fåmælte
Måte og gjekk inn. Ho stod der med glinsande Augo
og heite Vangar; ho kunde mest ikkje få Mæle upp; ver
so god, kviskra ho; -- å Gud! tru han hadde set henne?

Um Sundagen kom han til Middag; då hadde Fanny
den beste Kjolen sin og freista å stikke seg fram. Ho
stod han til Møtes so hugtakande ho visste, med Føtane
ihop, med Armane upp-under Bringa, på den søtaste Dame
Vis; dei store runde Augo blinka bønlegt og klokt upp
til han; og i sine Andlitsdrag lagde ho Ynde og Vìt; Goddag,
nikka han; -- du store Gud; tru han i Grunnen hadde
set henne? -- 

Jau; no elska ho. Alt det andre hadde vore Barnetull.
William Holter, Krambusveinen, Songaren Arlberg, Kadett
Horn, Gud-veit-kvenhelst, -- alle ihop bleikna dei
burt or Hugen hennar som Stjernur um Morgonen. For
no var Soli uppe; Soli sjølv. No elska ho Kristian
Thorseng.

Å; so var det då so laga likevel, at ho skulde bli

SIDE: 126

ulykkeleg. Ja det hadde ho alltid visst. Det var greidt
at den rike Kristian Thorseng ikkje gjekk av og tok ei
fatig Gjente, som gjekk fillut og fæl i ein Kjøk og vaska
upp ... endå kven veit; slikt hadde hendt; Kristian var
ædel; dei djupe Augo hans såg djupt ... um ingin av
dei andre vilde taka ein Skatt som var gøymd under Fillur,
so gjorde nok han det. Ja då vart det noko anna
enn å gå her og vera Tenestgjente; han tok henne heim
og klædde henne upp i Silke og Gull; og då synte det
seg, at ho var den venaste Gjenta i Verdi; mykje venare
enn Lea; tilmed Føtane hennar var vene når ho fekk
skikkelege Silkeskor -- klask! pladask! -- -- der låg
ein av Tekoppane til Lea i Golve att. Uff! nei; aldri i
Verdi heldt ho dette ut; aldri i Verdi. -- 

 -- Med ein Gong var Sogo ute; Kristian Thorseng
hadde trulova seg.

Fanny freista å halde seg med Mod. Pytt; ho fekk
alltid den som var like so gild som Kristian. Ikkje vilde
ho gifte seg heller, for den Skuld. Kunsten skulde vera
Brudgomen hennar. Um han hadde komi og fritt til
henne, so vilde ho ikkje havt han dessmeir. Men det
hjelpte ikkje. Ho kunde ikkje få Fred. Det var slik
ei Sliting og Suging for Bringa. Det einaste ho tenkte
på var han; ho kunde ikkje lata vera å tenkje på han;
men det var so vondt å tenkje på han no; som Verk
og Brand kjendest det. Stundom gøymde ho seg burt og
grét. Det hjelpte, men berre for ei lita Stund. Å Gud,
kvar skulde ho gjera av seg. Uff; var det soleis å vera
ulykkeleg, so var det ikkje det Slag gildt.

Å, kor Rett han hadde, Presten Holck: at denne Verdi
var berre Svik og Fåfengd. Tenk, ho hadde ikkje skýna
det fyrr. Alt det me sette Hugen til her, det var ikkje
det Grande å lite på. Verdi var ein Tåredal, som
Presten Holck sagde. Det var alt ihop som ein glimande
Skal med inginting i, på Lag som Sodomseple. Jamvel
det som ein bygde mest på brast som ei Såpeblåse.
Å Gud, som han hadde Rett. Heretter vilde ho segja
Verdi frå seg reint. Berre Gud vilde ho tenkje på.
Han var den einaste; den einaste som ikkje svikta.

SIDE: 127

Ho fylgde Presten Holcks Råd og freista med Bøn.
Det hjelpte. Tenk kor hyggjelegt Kapellan Holck måtte
hava det upp-i det vesle kvite Huse med Tréi kring like
ved Kyrkja. Tenk so fredeleg og vent; utanfor Verdi og
Ståke; åleine med Gud og Blomane sine. Undrast kor
det kunde hava sag at han ikkje var gift? Kanskje den
han heldt av hadde narra han? Stakkars Holck; stakkars
Holck. Det var kannhende det som gjorde at han var so
sutefull òg; ja det var det, kunde ein vita. Men det var
ingi Sak for honom, som var slik ein sann kristin; Fanny
vilde og bli sodan ein sann kristin som han var. Det var
ikkje lett, det kjende ho nok; allvist vart det hardt å
forsaka Kunsten. Men ho fekk beda; og so fekk ho få
Presten Holck til å rettleide seg. Han gjorde det visst,
når han forstod det var Ålvor. Og det var Ålvor no;
det var ho stød på.

Fanny tok til å vandre i ein ny Livnad. Ho bad onnugt
og las på Leksune sine og vart ein svært glup
Konfirmant; undrast på, um Presten Holck ansa ho. Ender
og då sette ho seg fyri å spyrja han um eitkvart;
men so torde ho ikkje. Ho fekk for det meste Greide
utan å spyrja au. Og fekk ho ikkje rett Varme i Bøni
si, so søkte ho Hjelp i å tenkje på Presten. -- 

 -- Konfirmasjonsdagen kom.

Det hadde vori slikt eit Mas med Konfirmasjonskjolen,
at Fanny hadde vorti mest verdsleg att. På sjølve Konfirmasjonsmorgonen
måtte Vårherre tilgjeva henne; ho fekk
det so annvint ei Stund utetter med å klæde på seg.

Det var so umåteleg, umåteleg gildt! Det dirra og
spratt i heile hennar Kropp; ho kunde mest ikkje stå
still; ho vilde berre hoppe, danse, læ -- : tenk, idag var
ho vaksi; Dame!

Med dei gamle ufysne Filleplaggi la ho burt heile Barndomen
sin. Å Gudskjelov; no var ho ferdug med den.
Farvel med Armodi; farvel med Skulegnage[sic]; farvel med
all Møde og all Naud; no var ho ferdug med Politistasjonen
då. Uff; ikkje tenkje på alt det; farvel, farvel;
burt, burt; heretter skulde det bli anna Slag. Å,
kor det var gildt; å, kor det letta!

SIDE: 128

Under den hage Handi til Mor si kjende ho seg umskapt
til Dame smått um Senn. Ho fekk Håre uppsett
på vaksin Vis; nei! som det gjorde Mùn. Ho laut
læ, då ho såg seg i Spegilen; tenk vaksi Hår. Og
Krullane var ikkje so ustyrne lenger; det vart nok Lokkar
av deim med Tidi, skulde me sjå. Mykje myrkare
vart dei au. Tilmed Føtane sine var ho fornøgd med; dei
nye Styvlane med høge Hælar midt under Foten sette
reint fin Skikk på deim. So fekk ho utsauma kvit Understakk;
yvi den att Pipeskjørt med Slæp; og tenk,
Korsett; hi-hi! Korsett; Korsett for fyrste Gongen i sitt
Liv; å, kor det var rart; nei! kor ho vart Dame.

So kom Kjolen.

Ho Mor hadde vori glup. Det var ein serskilt ven
svart Kjole av heilt Ullan, med ei breid Silkesløyfe i Sida
og Dubbefrynsur um Kuftelive; han sat retteleg fint. Ho
var mest kløkkt, Fanny. Raudnande steig ho att og fram
på Golve framfyri Spegilen og tamde seg upp til å gå
med Slæp; kunde det vera Råd: var det ho som var
so fager? Dei kvite Kniplingsbandi um Hendar og Hals
gav henne eit Høgtidslag; ho minnte mest um ei ung
Brur. So kom det som var snart det vigtigaste av alt:
Hanskar. Nye fine svarte Hanskar. Ho rette seg upp;
kjende seg fin; heilt ut Dame. Med roleg Annsemd
på Damegjerd knepte ho Hanskane Knapp for Knapp,
Knapp for Knapp ... ho hadde Moro av at dei var tronge.
No kunde dei kalle henne Frøken. Hi-hi; tenk; i Ettermiddag
skulde dei kalle henne Frøken. Frøken i fullt
Ålvor! Frøken! Frøken Holmsen ....

Til Slutt fekk ho Hatten på seg. Det var ein svart
fin Fløyelshatt med Uppbrett på den eine Sida og kvit
Fjør. Gud! som han klædde henne. Ho stod framfor
Spegilen og torde mest ikkje sjå på seg. Du slette Tid;
tenk um ho kom inn på Teatertìle ein Gong i slik ein
Bunad ....

Ikkje Tanken av Skulegjenta var att. Ikkje Tanken av
anna enn Rikmannsdotteri. Jau uff; dei raude Hendane.
Men det gjekk snart av. So forunderleg lett og fin som
ho no var vorti. Så nobel og fri og i Lag: -- "ah,

SIDE: 129

Frøken Holmsen? det glæder mig at gjøre Deres Bekjendtskab,
Frøken Holmsen!" -- Skulegjenta frå igår hugsa
ho ikkje. Det var ikkje ho det, den Filletausi i den knestutte
Kjolen; ish; tenk at Folk kunde gå soleis.

Ho Mor sat og såg på sitt Verk med ein stillsleg
Smil. Ja no er du fin, Krulltoppen! -- Fanny fekk ein
brennande Hùg til å kysse Mor si og takke for alt godt;
Gråten vilde upp; han hadde sìti for Bringa heile Tidi.
Ho kysste Mor si au, og takka for alt godt; men ho
måtte gjera det vàrt, so Kjolen ikkje skulde skrukkast.
Og rolegt; for ho vilde ikkje gråte no. Ho måtte vera
ven i Dag; då visst til ho kom i Kyrkja.

Thorseng kom med Vogni og henta deim. Jau no
kunde gjerne Kadett Horn sjå ho. Best som det var
hugsa ho Grete. Tenk, kor fin Grete måtte vera i Dag.
Tenk, Silkekjole. Og ei Frisørdame til å setja upp
Håre. Og i Kveld skulde Grete hava Ball; Fanny skulde
lite seg med ein Middag ned-hjå Lea ho ... ikkje tenkje
på det; ikkje tenkje på det. Ikkje no. Berre glad i
Dag, berre glad i Dag; tenk! det var Konfirmasjonsdagen.
Tenk! no var han komin. Endeleg! sa Jomfru Ped -- .
Det var Gud me skulde tenkje på i Dag; Gud og Jesus;
det var ikkje sagt -- ; ja, og so den Helligånd ... det
var ikke sagt at Grete var venare enn ho, for di um ho
hadde finare Klæde; det var ikkje det som gjorde alt;
langtifrå, det var ikkje det ....

 -- I Vestre Akers Kyrkjetårn tok det til å ringje.

XIII.

Nå; Frøkni skal ha Konfirmasjonsstasen på seg idag
òg kanskje? sagde ho Mor; ho var i sitt Morgons-Lag.

Fanny glodde forfæld på Mor si. Ho skulde kannhende
taka på seg Barnekjolen att?

Jøss då, nei då, grylte ho Mor; no hev du denne
eine Kjolen som er skìpeleg; og so skal vel den au bli
sjaska ut, so det kann bli likt seg alt. Skal du ikkje ha

SIDE: 130

Slæpe òg? So Magistraten kunde få sope Gatune med
same? Hm?

Det vart Uppstyr. Ho Mor var ulidande, Fanny vart
sinna; Mor skjelte, Fanny gav Svar. Sistpå stod ho midt
på Golve og ylte som ei Smågjente. Ho var so uppøst
at ho kunde ha gjevi Mor si ein på Øyra. "Hu -- 
uff! alltid skal du være vrang, alltid skal du være vrang!
hu-hu-hu -- uh!"

Men ho Mor vilde ikkje vita av Vas no. Sjølvsagt gjer
Frøkni som ho vil, harska ho seg; men ikkje den Kjolen
til Kvardagsbruk, so lengi eg hev noko å segja! Du fær
hugse at det kann drygje ei Stund, fyrr du fær ny Kjole
no att. Du liter på Mor di du; du er van med å få
av henne; so snart du kann få flògi ein Kjole av deg, so
er det berre å gå til ho Mor, so fær du ein ny. Eg skal
segja Frøkni, at det vert ikkje so heretter! No er du
vaksi; no fær du freiste å skaffe sjølv. So fær du kjenne
kor godt det er, då. Eg tenkjer du blir lite meir var
um deg, eg, når du fær kjenne kva det er å skaffe nytt
jamt. Stutt og beint: ikkje noko Tøv! Me hev ikkje
råd til å kaste ein Kjole fyrr han er utslìtin. Ein fær
laga Skoen etter Foten og ikkje vera vigtig lenger enn
Pungen rekk. Soh! Høyrer du?

Fanny slengde Konfirmasjonskjolen beint i Andlìte på
Mor si. Traudt og trått, med Motstræv i alle Rørslur,
tok ho so til å finne fram att dei gamle Fillune som
ho hadde vori so sæl for at ho fekk leggje burt.

Var dette å vera konfirmera; var dette den Høgtidi ho
hadde trått etter i alle sine Dagar? -- Ish!! -- Ho
sleit på seg dei ufjelge Fillune og skar Tennar. Det
var ikkje til å utherde. Det var ei Avvyrding; ho kjende
seg skjemd, hædd, nedsett; Andlìte hennar vrengde seg i
hugsprengd Gråt; ho fræste som ein Katt av Sinne.

Jau no såg ho fin ut! No var ho vel slik som Mor
vilde hava henne! Aldri fyrr hadde ho visst kor fæl denne
gamle Kjolefilla var. Posut og skaplaus, stutt, so det var
mest usamelegt ... uff; og ho med sine lange, smale
Leggir; og so desse Føtane ... ein sid Kjole var det
einaste som kunde berge henne; hu, hu, hu -- uh! -- og

SIDE: 131

so denne avstygge, tufselege Kjolekufta, flekkut og slìti,
med Vilje sydd stor og stygg ... Med den ikring sin
slengvaksnes uferduge Skapnad, som trong so vel um Studning
og Living, såg ho ut som ei rein Åbine.

Ho Mor kom med Korgi. Ikkje noko Vas; Fanny skulde
vers'god ut og kaupe Mat til Middags. Då stupa Fanny
seg ned i Sofaen og gav seg yvi. Nei! Eg gjeng ikkje!
skreik ho; vil du ha meg ut no, fær du bera meg! Ho
klora seg fast til Sofa-Armen; det var so det spente av
Trass gjenom heile hennar Kropp.

So miste ho Mor Tòlmode. Ho vart avsinna og slepte
Harmen sin laus. Ho brùka ein Munn, so det for Fanny
med ein Gong høyrdest simpelt. Tilsist kom det eit Ord,
eit ulidande Ord ... Fanny spratt upp som ho var
kvefsestungi. Med eit Par rasande Rykk reiv ho Barnekjolen
av seg; eit Par Minuttar etter stod ho framfor Mor
si i Konfirmasjonskjole og Konfirmasjonshatt og stirde
henne uppøst beint inn i Augo. Farvel so lengi, sagde
ho; eg skal ut og søkje Post! Det skal vel bli Råd
med å bli meg kvitt, tenkjer eg. I Døri snudde ho seg
halvt: eg kjem ikkje heim til Middag. Eg ét hjå
Thorseng. Farvel! -- 

 -- Mor og Dotter møttes att hjå Thorseng ved Middagsleite.
Ho Mor gjorde blidt Andlìt; nå, du hev vel
alt fengi Post, du? eggja ho. Aldri bry deg, Mor, svara
Fanny. Eg gjeng til dess eg fær Post, um eg so skal gå
til Skorne dett av meg.

Lea lagde seg imillom. Det var vîtugt av Fanny, at
ho vilde ut. Det sagde seg sjølv at ho kunde få vera
her òg, um ho vilde; men Lea hadde ikkje serskilt noko
Bruk for ho no nettupp; og det var vel Meiningi at ho
vilde freiste å fortena noko for seg sjølv. Ja, tena noko
for meg sjølv, nikka Fanny. Og det var svært vìtugt.
Thorseng totte au det var vìtugt. Han vilde sjølv høyre
etter um Plass til henne; og det måtte vel laga seg,
meinte han. Ja so dugleg som Fanny er, spotta ho Mor.
Ja når Mori er flink, plar Døtrane og vera flinke, meinte
Thorseng truskyldigt.

Fanny fekk ikkje nokon Plass den Dagen. Ikkje næste

SIDE: 132

Dagen heller. Men ho heldt ved. Kvar Morgon i Grålysningi
stod ho saman med Tenestgjentur, Gardsgutar,
Studentar og altslag ved Uppslagstavla til "Intelligentssedlerne"
og "Morgenposten" og las og skreiv upp; so
flaug ho Byen rundt, frå Oslo til Homansbyen, frå Sankt
Hanshaugen til Bryggjune; att og fram; Troppir upp og
Troppir ned; vart mynstra med mistrugne Augo og utspurd
med mistrugne Mæle, og burtvist med likesæle, ynksame
Smil: trur ikkje det er noko for Dykk dette, Jomfru
... Kom endeleg heim ut mot Kvelden, daudtrøytt,
ihelsvolti, med Gråten i Halsen; fekk Spitord av ho
Mor, so ho ikkje kunde eta; gøymde seg i Sofaen og
grét og bad; å, i Morgo, i Morgo; å Herre Gud for
Jesu Skuld, i Morgo ...

På Ferdine sine råka ho Grete og andre Venir frå
seinare Tid; Gud, som dei var gilde og vaksne. Å, for
Hårsetningar. Ho med si Hårsetning måtte ha set
ynkeleg ut på Konfirmasjonsdagen. Og so Kjolane deira,
og Stasen; dei hadde fengi so mykje Gullstas til
Konfimasjonen, dei: Klokkur, Nålir, Ringar, alt, som var flust
og gildt. Når Fanny skulde rekne upp det ho hadde
fengi, vart det reint armodslegt. Enn Gullsakine då? vart
det spurt. Ho stota: eg ... eg fekk ikkje anna enn -- ;
Thorseng hadde meint at det var best eg fekk det i Pengar;
og so fekk eg ei Sparebankbok. -- Å ja. Kor mykje
var det i den? -- Eg ... neimenn um eg rett hugsar
det. Eg fekk ikkje Boki sjølv; Thorseng hev ho i Forvaring;
eg berre høyrde dei rødde um det ... -- Med
Grete gjorde ho eit leidt Mistak. Ho kjende på Tye i
Kjolen hennar og sagde: tenk hadde du og Ullkjole?
Grete spilte Augo upp: trur du eg gjeng i Konfirmasjonskjolen
min her på Gata, du då? -- Nei, nei; du kann
då vita det var berre noko Snakk; eg stod i andre Tankar
... -- Fanny rømde, brennande skjemd. Same Dagen
fekk ho høyre, at Kapellan Holck i Vestre Aker hadde
trulova seg. -- 

 -- Då Sundagen kom, laut ho til Alters, endå ho
kjende seg lite fyribudd. Ho kunde ikkje tenkje på anna
enn den Trulovingi; det kjendest mest som det der òg

SIDE: 133

skulde ha stengt seg ei Dør. Ved Middagsborde hjå
Lea gådde ho, at Tollaren gjorde serskilt Krus for ho
Mor; nå; tenk um dei tvo kunde koma til Lags! det
vilde vera framifrå. Ho Mor var god til å laga Mat,
og han var god til å eta; og so kunde ho Mor koma ut
av Armodi og få det rolegt og godt; og Fanny kunde
sleppe å søkje Plass, og gå til Fru Gundersen og lesa
Teaterstykke med same. Tenk, um Vårherre vilde laga
det so vel for deim!

Jau; det kunde ikkje vera Tvil; Tollaren gjekk på
Friarføtar. Han var hyggjeleg mot Fanny au, som rimelegt
var; vilde han bli Far hennar, kunde han sagte ikkje
sleppe frå det med mindre. Og ho skulde misann telja
godt for han òg, endå ho ikkje lika han. Stakkars Mor;
det kunde vera på Tidi no, at ho fekk det lite rolegt.
Det var svært so rukkut som ho vart i seinare Tid; det
var nok ikkje for inginting lel, at ho tala so mykje um
Alderen sin.

 -- Kvardagsdagane kom att; Fanny laut ut og søkje
Postar på nytt Lag.

Det var vonlaust. Huslærar kunde ho ikkje bli, då
ho ikkje kunde framande Mål og Musik; skulde ein bli
Telegrafist, so måtte ein au ha lært ei heil Mengd; og
alle andre Postar var det ei Rift um, so det var skræmelegt.
Til Nytte og Hyggje i Huse vilde Fruine dessutan
ikkje hava henne, av di ho var so ung; Gud veit no elles
kva det skulde gjera. So var det ikkje anna å tenkje
på enn Krambupostar. Uff; so snart ein kom attum ein
Disk, so miste ein Frøken-Namne og vart Jomfru; men
det fekk vera det same; Fanny søkte Krambupostar likevel.
Men her òg var ho for ung. Eit Par Stadir kunde
ho få vera, um ho vilde gå forutan Løn eit halvt År
eller so; men det var nettupp det, Fanny no for Tidi
ikkje kunde.

Ho gjekk endå lenger ned; søkte liketil Barnegjente-
Teneste; det fekk vera det same med alt, berre ho fekk
so vidt at ho ikkje turvte liggje nokon til Tyngsle. Men
det var ingin som torde tiltru henne å passe Born heller.
Dag etter Dag gjekk; Utsynine stengde seg meir og meir;

SIDE: 134

Hùgen veikna og Mode seig; heile Dagar låg ho heime
i Sofaen og grét og var hugsprengd. Ho totte ho var
uppgjevi av Gud og Mann; ingin hadde Bruk for henne;
ingin vilde vita av henne. Kva skulde ho gjera; kva
skulde ho finne på. Kvi var ho komi til Verdi, tru,
når der ikkje var Rom åt henne?

Berre ein var det som hugsa henne endå; det var
William. Mor kom sin Dag utpå Morgonen inn frå
Kjøken med eit opi Brev: sjå her, Fanny; kjenner du noko
til dette? -- Fanny såg på Breve og vart raud. "Kjære
Fanny ... Om du har glemt mig, så har ikke jeg
glemt dig ... Mød mig ved Trefoldighetskirken i Aften
Klokken halv otte. Din William" ... -- . Kva det var
for noko? spurde ho Mor kvast. Inkjenoko, sagde Fanny.
Er det inkjenoko? Det er ikkje likt til dess? -- Det er
berre noko Narreskap frå Skulen, svara Fanny. Ja so,
sagde ho Mor; men slikt Narreskap skal me ikkje hava
noko av no, forstend du. Heretter les eg alle Brev som
kjem til deg; og denne Gutungen her ... ja han skal
råke den i Kveld som kann gjeva han Svar; det lovar
eg han! -- Å nei, Mor; kan ikkje det vera; han meiner
visst ikkje noko vondt med det. -- Bed du for han òg?
Det er nok best eg held skikkeleg Uppsyn med deg, Mor
mi. Det er ikkje so endefram i Verdi som du trur, skal
eg segja deg; sjå på Tom ... Jau, han skal få på
Nasen, den Kvelpen, so han ikkje skal koma der meir!
Slik ein Gutunge! -- Fanny torde ikkje segja meir.
Um Kvelden var Mor i Byen. Ho kom heim att og såg
fornøgd ut; no tenkjer eg du er trygg for den Friaren,
sagde ho.

 -- Med Hjelp av Thorseng fekk Fanny Plass for Joletidi
på Wollmanns Basar. Ho skulde vera der i halvannan
Månad. Og for den Tidi skulde ho hava ei Løn
på seks Spesidalar.

Fanny kunde ikkje løyne at ho var byrg, då ho for
Mor si nemnde denne Sùmen. Seks Dalar -- ; og det
for so stutt ei Tid som halvannan Månad! Ho hadde
ikkje trutt at det kunde vera so lett å tena Pengar,
sagde ho. Det harma henne, at ho Mor ikkje syntest bli

SIDE: 135

forundra. Men det var no so med ho Mor; det var aldri
noko som skulde vera godt nok åt henne.

Seks Dalar ... alt ho turvte kunde ho få for deim;
og so vilde det endå bli att noko. Du store Tid! So
snart ho var ferdug hjå Vollmann, gjekk ho til Fru
Gundersen. På Timen og Stundi. Ikkje ein Dag vilde
ho spille. På Teatre var Rom for ho, Gudskjelov; på
Teatre var Rome hennar; Direktør Josephson hadde endå
beintfram ynskt henne "välkommen åter". Å, Gudskjelov;
å, Gudskjelov; det jamna seg nok; det var styvelegt av ho, at
ho alltid so snart vart modlaus.

 -- Ho stod på Vollmanns Basar frå Klokka åtte
um Morgonen til seint på Kvelden. Det var annsamt i
Krambui og mykje Uhug. Fanny var ny og kunde ikkje
noko; mest alt ho gjorde var gali; og so vart det Grining
jamt. Dei var fælt leide, desse Krambu-damune. Det stod
Uhug av deim på alle Kantar; dei var grettne med Ryggen,
med Nakken, med Enden; Ålbogane skjelte med
rykkjande Rørslur mest høgt. Eller ho fekk det som ei
Rangøygning frå Sida, ei Skjekkjing med Munnen, ei
Krulling på Nasen; kvar Gong ho gjekk framum deim
fekk ho gjenom skeive Munnvikir harmelege Ord -- :
ish! -- Jåla! -- Tossa! -- Kva er det for Slag; De
er då reint ubrukeleg! -- Aldri nokor Stund kunde ein
vera trygg.

Upplagsromi gjekk gjenom tvo Høgdir. Dei småe
Omnane kunde ikkje klara å verme upp dei vide Romi;
og der var sterk Trekk, då Dørine gjekk beint ut til
Gata. Fanny var tunt underklædd; Yvi-ty var det ikkje
rødande um, då ei Butikjomfru måtte vera nett; so
gjekk ho heile Dagen og småfraus. Til Middag vann
ho ikkje heim. Ho laut lite seg med dei Par Kakeskivune
som Mor gav henne med um Morgonen; dei åt
ho upp på Troppi til Vår Frelsers Kyrkje. Det var
Novembervêr; midt imillom Snøslaps og Regn; Skodda
hekk heilt ned-yvi Husveggine; surt og kaldt blés det;
Fanny fraus og laut berre skunde seg åt Krambui att.

Ho vart krimsjuk og tok til å hoste; det arga dei seg
òg for, Krambufolki. Uff! -- ish! -- Ein kann bli galin

SIDE: 136

av denne Turrhosten! -- Er De tinga hit til å gjera
Musik De? -- Uff, kann De ikkje lata vera med den
Gøyingi? -- Nei men De fær få Dykk noko Hostedropar,
Holmsen! -- Hu nei; her var ikkje hugsamt. Og
so å gå og sjå på Kauparlyden; desse sæle Folk som
hadde Pengar, og Dagen fri, og kunde gå i Buine og
forsyne seg med Jolestas; og alle desse fine Damur i
Silke og Skinn som kom og sette heile Bui på Ende;
kaupte kannhende ingin Ting, men gjekk att og bad ikkje
um Orsaking ... jau; soleis var det å vera fin Dame.
Og kaupte dei so mykje som ein Forundringspakke,
måtte det bli sendt heim til deim; sjølve kunde dei då
ikkje bera noko. Og Gud, so høfleg ein måtte vera
mot deim! Smeikje for deim måtte ein og gå deim
under Augo liksom dei var Prinsessur; kanskje var ein
i Lag til å knasa Flintestein; men endå laut ein smile
til deim å tala hyggjelegt og fint. "Kanske Fruen vil
være så snill å se på dette her; det er nokså billigt?"
"En Præsang til en Herre; hvad mener Frøkenen om
noe sånt som et fin-fint Sigar-Munnstykke?" Uff. Den
som hadde dei Dalane, slik ei Dame brùka berre til Jolemoro;
eller den som åtte i Pengar det ho har på seg
av Ty! -- Men me fekk sjå. Ein Gong kunde det bli
dei, som såg med Ovund på hennar Bunad ... Orsaka,
Frøken, Klokkekjedur? Strakst, strakst ... -- 
Versgod, Frøken, kom ei av dei eldre stikkande; her hev
me eit pent Utval av Klokkekjedur; -- De må orsaka;
ho der er litt ny; -- kanskje noko av det Slage vil høve?
 -- -- Jåle! -- 

 -- Å gjev det kunde bli til noko med ho Mor og
Tollaren; det såg misann ut til noko av kvart. Kvar
Sundag sat dei tvo gamle saman yvi Kaffikoppen og
prata so hyggjeleg at det var ein Hugnad; og ho Mor
gjekk heile Vìka sidan og lét vel um Tollaren. Det kunde
vera eit Gifte det! sagde ho; lognt og trygt sìt han i det,
med fast Løn og alt; vert han gamall, so fær han Pensjon;
og døyr han, so fær Enkja av Enkjekassa. Heimkjær
og hyggjeleg er han, og nett i den Alderen då dei
plar bli gode Ægtemennar. Slå til, Mor! meinte Fanny.

SIDE: 137

 -- Eg? du skjemtar, du ... Nei; men var eg ung so!
 -- Pytt; kva gjer det, når han tykkjer du er ung nok?
Eg tykkjer de tvo måtte høve skìlleg godt ihop, eg! -- 
Ho Mor vart heller ålvorsam. Du snakkar som eit Barn,
Fanny, sagde ho; no fær du snart hugse på at du er
vaksi; det duger nok ikkje å taka Verdi berre med
Skjemt!

I Joli heldt Tollaren Lag for ho Mor; Fanny var òg
med, som sjølvsagt måtte vera. Og god Vert var Tollaren;
det fekk ein vedgå. Dei åt Gåsesteik og drakk
Vin; etterpå kosta han Køyretur til Tyskestrandi; um
Kvelden fekk dei gå i Teatre. Gåsesteik, Køyretur,
Teater; det var plent dei tri gildaste Ting på denne
Jord. Hadde berre ikkje Tollaren vori med, so hadde
Fanny vori fullglad. Men heile Tidi var Tollaren der.
Heile Tidi gjekk han og bukka med den blanke Skallen
sin og smilte med sin matfeite Smil; og di meir han
gjorde seg til, di uliklegare vart han.

Men ho Mor var umåteleg gild av han, då dei kom
heim. So hyggjeleg, so flus; slik ein Kavaller; og tenk
for eit Gifte! Ja der kann du koma godt i Veg, Mor,
meinte Fanny. Ho Mor såg på henne. Hadde eg din
Alder, sagde ho, so skulde eg nok ikkje vera i Tvil! -- 
Pytt, Alder ... Var eg som du, skulde eg ikkje bry
meg det Grand um det. Elles, lagde ho til med ein litin
Lått, -- elles ser han no ut som Dauden i Lybekk! -- Fy,
du skulde skjemmast, Fanny, skjelte ho Mor.

Næste Kvelden kom Fanny heim frå Krambui daudsvolti
og ovtrøytt; det var ikkje til å herde, sagde ho;
Gudskjelov at det snart var Nyår. Det verste er, sagde
ho Mor, at eg ikkje hev noko skikkeleg Mat åt deg
heller; du skulde ha Gåsesteik og Vin du, når du hadde
træla so; men når ein er fatig, ser du ... Stakkars
Krulltoppen min, du hev nok lòti gå svolti åt Sengi so
mangein Gong. Det syner på deg òg. Fekk du det
skikkeleg og godt, so vart du reint fager du; men no
gjeng du her og skranglar og ser ut som eit Fatigmannsbarn;
blå um Nebben er du; og Ringar hev du um
Augo; det er so det reint skjer i meg å sjå. Ikkje er

SIDE: 138

du skapt til å stå attmed ein Disk og vera Allemanns
Tenar heller; og noko anna vert det kje for deg, so lite
som du hev lært. Men no, Barne mitt, no kann du bli
fri all denne Vesalldomen. -- Eg? -- Ja; du ja. Du
kann få det som ei Prinsesse, kann du, og det kva Dag
du vil. Og so hjelper du Mor di ut or Armodi med
same. No vonar eg du hugsar det du hev lova meg,
Barne mitt ... og so kann det bli andre som må stå ved
Disken og vera Tenarar for deg heretter! Versogod, Krulltoppen.
Les det Breve ... og so vonar eg, at du er vìtug!

Det var Friarbrev. Dauden i Lybekk søkte i prydelege
Ordlag um Frøken Holmsens Hand.

Fanny storlo. Men kjære deg, Mor, det er deg, han
hev gjort Krus for! Tak han du, tak han du; ha-ha-ha;
eg skal visst ikkje stå deg i Vegen!

Ho Mor tvinga seg. Ho tok til med Fyriteljingar for
Fanny, og ho slutta med Bønir. Hugsar du kor mange
Gongir du hev lova å vera snild mot Mor di du, Krulltoppen
min? sagde ho. Hugsar du då du var liti, og
lova Mor ein stor, gild Ruggestol, slik som den Bestemor
Lehmann hadde ... og so skulde eg ikkje turve sy; eg
skulde berre sitja og rugge meg all Dagen og drikke Kaffi
og eta Kveitebrød; hugsar du det? Å, eg veit du vil
vera snild mot Mor di du, Krulltoppen; det er ikkje lengi
sidan du lova det heller, veit du; og då sagde eg: ja,
eg veit, at eg fær meir Glede av deg enn av dei andre;
hugsar du det? Og so veit du kva du lova Presten ...
at du skulde vera lydig mot Gud; og Gud, veit du, vil
at du skal vera lydig mot Mor di ... Han vil ikkje
du skal liggje til Tyngsle for ei fatig Mor, når du kann
gjera det godt for henne i hennar Alderdom; eg hev slìti
vondt nok eg, kann du tru. Og det var for di Skuld
det, Krulltoppen; mest for di Skuld; for at du skulde få
vera hjå ho Mor og ikkje turve flakke um hjå Framande;
å, eg hadde aldri herdt det elles; aldri i Verdi hadde
eg herdt det; du veit ikkje kva eg hev ... kva eg hev
havt å stå i for di Skuld; og no er det berre deg eg
hev å lite på òg. Berre deg. Lea, ho er no på si
Vis, veit du; og den andre, han ... Du bryr deg ikkje

SIDE: 139

stort um Ryen kanskje; men eg skal segja deg, at det
gjeng best då. Dei som er altfor slie etter kvarandre
frå fyrstunde, deim gjeng det mest alltid gali med; sjå
kóss det gjekk meg ... Skulde ein gå etter Kjærleiken,
so måtte ein gifte seg på Åremål då; Kjærleik er
udrjug Vare. Det fekk eg finne, du ... og mange med
meg hev fengi finne det. Tenk kor godt det vilde vera
å bli skipeleg og skikkeleg forsyrgd no med same. Du
hev alt freista noko av kva Verdi gjev for slik ei fatig
ung Gjente; og eg hev meir enn ein Gong tenkt på kor
det skulde gå; du veit kor ofte det gjeng gali med slike
som ikkje hev noko Forsvar; du må sanneleg ikkje læ
og taka det lett, Fanny; det er ålvorsamare enn du trur.

Men Fanny hadde vorti kvat. Det var nok ålvorsamt
au, men ... Tollar Ryen og ho! Ha-ha-ha; kjære deg
Mor, kva skulde Tollaren med ei Kone som ikkje kann
koke so mykje som ein Rett Torsk! lo ho.

Sistpå vakna Mori for Ålvor.

Ho vart raud heilt upp i Hårrøtane. Augo gneistra;
Mæle vart kvast og rått. Det ho fyrr hadde sagt kom
att, men styggare. Trudde Fanny at ho var ei Prinsesse
kanskje? Hugsa ho, at ho ikkje åtte dei Klædi ho gjekk
med? Kva Tid tenkte ho med sin Dugleik å koma so
langt, at ho kunde halde Fillune og Lorten av seg sjølv?
Ho litte på Mor si; ja det var greidt; ho Mor skulde
slite; ho Mor skulde sitja og sy seg Augo ut or Hausen;
ho Mor skulde lappe Sokkane hennar og vaske Tye hennar;
jaudå; ho Mor var god nok; berre liggje og slite
på henne so lengi ho hekk ihop; ja, me visste det; ho
Mor hadde aldri vori til anna enn til å slite på, ho, og
so meinte dei at det skulde so vera. Frøkni vilde kanskje
ikkje gifte seg, fyrr ho fekk ein Prins? Ho trudde vel heile
Verdi stod og venta på henne? Jøss! slikt eit gildt Gifte
som ho var? Og so skulde ho Mor træle, til dess Frøkni
fann seg eit Pannekake-Andlit slikt som ho vilde ha det?
Det var det same, um Mor sleit seg ihel, berre Frøkni
kunde få fat på ein Fyr med eit godt Kyssety....

Fanny kraup til Slutt i Seng. Der gøymde ho seg
under den gamle Dyna og grét til ho somna.

SIDE: 140

Næste Morgonen fekk ho ikkje Kaffi. Du fær ta' det
som du vil ha' det, meinte Mor.

Då ho kom heim til Middags fekk ho ei Skål med
Graut. Det er tomt Hus her, sagde ho Mor; men du hev
vel Forsyning sjølv, du?

Morgonen etter fekk ho Brød utan Smør; du fær laga
Munnen etter Skreppa, sagde ho Mor. Fanny reiste seg
og gjekk; Gråten vilde taka Magti. Men ho laut tvinge
seg for Krambui Skuld; ho kunde ikkje koma dit med
raudgråtne Augo. Utpå Fyrimiddagen var det som ho
skulde uvìta av Svolt; ho bad seg fri for ein Times Tid
og sjaka upp i Ullevollsvegen til Lea. Her bad ho um
Mat. Eg veit ikkje kóss det er laga, sagde ho; men eg
vart so bråsvolti og rar. Lea såg på henne; syntest
vilja segja noko, men let det vera; gav so Bòd i Kjøken
etter eit Glas Mjølk og tri Brødskìvur. Fanny reiv i seg
Maten djerv som eit Dyr, og såg seg ikring som etter
meir ... Nå, sagde Lea; eg høyrer at du kjem deg?
 -- Kjem meg? spurde Fanny. Ja; er det ikkje so at du
kann bli hjelpt og berga for Lìvetidi, men tykkjer du hev
Råd til å vise Tilbòde frå deg? Eller kannhende det
er Folke ditt, du liter på? -- Fanny reis upp og gjekk.
Takk for Maten Lea, sagde ho i Døri med strøypt Mæle.

Ho heldt ut i Krambui dei Dagane ho hadde att. Ho
vilde ha sine seks Dalar usprette. So kunde ho Mor få
deim. Ho gjekk i Bui og hekk, svolti og leid; Hosten
vart verre og verre; ho hadde Feber-Isingar og Hovudverk;
dei gnåla og skjelte, men ho brydde seg ikkje
meir um det. Ho vilde ikkje vera her kor som var. Ho
vilde gjeva etter. I Kveld, når ho kom heim, vilde ho
beda Mor si skrive til Tollaren; det kunde ikkje bli verre
enn det var. Ish; han var nok ulidande. Men ho fekk
det vel alltid betre hjå honom enn ho hadde det hjå
ho Mor.

Då ho kom heim um Kvelden hadde ho ikkje Mod
til å segja det ho tenkte. Ikkje Magt heller. Ho sat
og seig ihop i Sofaen og fraus; ho var berre sjuk; alt
var henne like godt og like gali. Hadde ho Mor spurt
henne, so hadde ho visst sagt ja. Men Gudskjelov; ho

SIDE: 141

Mor spurde ikkje. Ho gjekk berre og var leid: Frøkni
fær orsaka; her er ikkje Steik og Vin; -- du fær takke
deg sjølv for, at du berre fær Sirup på Brøde. Ish;
den som kunde få døy. So kunde dei få trega det dei,
som no gjekk og pinte Live av henne. Men då var det
for seint. Ja gjev ho fekk døy. Å Herre Jesus, kom
og tak meg ....

Nyårsaftan kom ho heim med sine seks Dalar. Ho
sjangla burt til Borde med deim og lagde deim der.
"Versgod," stunde ho. So sjangla ho burt i Sofaen.

I Kveld skulde det bli sagt. Det var det same no;
ho kunde gjerne unne Mor si den Gleda til Nyår. For
no døydde ho kor som var. Det glødde og isa gjenom
heile Kroppen. Det svimra i Hovude; i dei siste Dagane
hadde ho havt Styng i Hjarta. Å gjev ho fekk døy. I
Dag hadde ho mest ikkje kunna klara det; det var rart
at ho hadde fengi krabba seg heim. No fekk ho visst
sleppe burt frå denne Jammerdalen. Jesus ... Jesus
skulde vera Brudgomen hennar. Åh, ho var so trøytt.
Englane skulde gå i Festferd med lange Palmegrinir ...
upp gjenom heile Vor Frelsers Kyrkje. Fagre Brurpikur.
Huff; det var so kaldt; huff! kor ho fraus. Kvifor hadde
dei ikkje skikkelege Omnar i denne Krambui? -- Kva?
Eta? Strakst, Mor ...

Det var Gåsesteik og Vin. Dauden i Lybekk stod
og skar fyri ... ish ... Du Lea; sjå meg til Fru Lea;
den Kjolen der syner misann Smak ... ish, nei; aldri i
Verdi ... Nei, nei, eg vil ikkje, Mor! eg vil ikkje; eg
vil ikkje ... -- Kva er det, Barne mitt; er det smått
med deg? -- Nei då, Mor ... Seg meg kven er det,
han den andre -- ? -- Kven andre? -- Han den andre
... ved Borde ... han med Håre ned-i Augo ... -- 

XIV.

Då Fanny um nokre Vikur kom seg att av Lungesotti,
var det som alt var gløymt.

Det vart ikkje gjeti eit Ord um Tollaren. Berre eit

SIDE: 142

Brev frå han fekk ho; og der freista han sjølv å jamne
det burt. Han vilde vone at han ikkje hadde vorti mistydd.
Venskapen hans var ærleg, det torde han segja;
og han vilde vori glad, um han hadde fengi Lov til å
tryggje Framtidi for henne; men det var greidt: i denne
Saki var det ho sjølv som rådde; og han bøygde seg
for hennar Avgjerd, endå når det gjekk han imot. Det
var for honom ei Ulykke; den fekk han bera so godt han
kunde. Dersom ho fekk det godt i Verdi, so vilde han
ikkje ynskje meir. Han vona at alt kunde vera som fyrr
millom deim, men vilde likevel beda henne minnast, at
ho i honom hadde ein Vén som ho kunde lite på, korleis
det so gjekk henne i Verdi.

Gudskjelov; so var den Sorgi sløkt. No galdt det
berre um å få ein Post att. Og ho Mor var rimeleg
og hjelpte henne å søkje. Gjenom Kjentfolk fekk ho
spurt upp ein Post på heile tvo Dalar Månaden, som
Fanny kunde få; det var hjå Bakar Schulze i Karl-
Johans-Gata. Fanny treiv til med båe Hendane. Kva
gjorde det, um ho vart Bakarjomfru? Um eit År vilde
ho eige fire og tjuge Dalar. So gjekk ho til Fru Gundersen;
og so til Teatre; og når ho kom dit vilde alt
gamalt vera gløymt.

Fanny skulde hjelpe til i Kakebui; elles skulde ho,
når det var Tid, vera til Hjelp i Huse. Ho vart halvt
Bakarjomfru og halvt Tenestgjente; fekk det annsamt, men
godt. Rom og Seng hadde ho ihop med Jomfru Vold,
som stod saman med henne i Kakebui.

Klokka seks um Morgonen skulde dei upp. Ei Gjente
vekte; var ein ikkje på Føtane um fem Minuttar, kom
tjukke Schulze i berre Skjorta lynande sint, og banna på
Norskt og Tyskt so det lyste ikring deim: Klokka var
Mittag! Arbeidsdagen vart lang; men det gjorde ikkje
noko; det var all Tidi so livlegt. Jomfru Vold var hugsam
og snild. Ho lærde Fanny å stela Kakur; dei hadde
Lov til det, sagde Jomfru Vold; og det sagde seg sjølv, at
ein burde halde seg til dei finaste. Fanny livde høgt på
Natekakur, Rumkakur, brunsteikte Mandlar; var det ikkje
fleire att, so tinga dei hjå Sveinane. Hjå deim var det

SIDE: 143

aldri nei; "javel, javel, Jomfru," blinka Meistarsveinen;
"hvi skulde vi ikkje forsøde hverandre Livet;

her i Verden må man lukke
tit det ene Øie til!"

Fanny åt godt i det heile. Fru Schulze, ei liti trivleg,
brunøygd Sørtyske, sint som Krut men snild, skjelte
på ho for ho åt so schrechlich, men rette alltid Fate til
henne pånytt; spis, min Barn, spis, min Barn! -- Gamle
Schulze studde attåt. "Når Mutter siger spis, min Barn,
so kann du spise trigt!" påstod han. Fanny åt. Og ho
blømde og vart feit, fekk heiltupp Tvihòku. Med sitt
gode Hold fekk ho òg att sitt gode Huglag; dei siste
Restane av Konfirmasjonsgudfrygti hennar vart burte som
Eim. Ho gløymde endå Kveldsbøni si. Ho hadde ikkje
det Grand Bruk for Vårherre.

Ho vart vill. Ein ustyrleg Hug til å leike og kjæte
seg kom yvi henne; Jomfru Vold fekk ho òg lokka med.
Mang ei Natt når Husfolke trudde dei sov, sat dei nedi
Bakar-rome hjå Sveinane og heldt Leven. Sveinane var
unge, lettvinne Gutar, mjølkvite og kvìke, fulle av Skjemt;
dei sagde ikkje Nei til Gjenteselskap; Nattlive deira vart
til Morgonsong når Gjentune kom, sagde Meistarsveinen;
eitkvart godt til deim hadde dei alltid; -- 

"Aurora åbnede sin purpurfarvet Dør;
skjøn Jomfru vil du ha ei Kake bakt i Smør?"

Det vart steikt Rumkakur og brent Mandlar; kanskje
vart det sett fram eit lite Glas Vin til deim au; kvar
Vinen kom ifrå, "kunde ikke revelere videre". "Se så,
mine Damer, æd og drik og vær elskværdige!" -- "Spis,
min Barn, spis, min Barn," hermde Fanny; "når Mutter
siger spis, min Barn, kan du spise trigt, Jomfru Vold!"
 -- Ha-ha-ha! -- "Ja Mester er'nte dum!" ... "Når
Vand er god, so er Vand god, aber Vand er aldri god!
sier Mester." -- Ha-ha-ha! Hi-hi-hi! -- "Immer gemüthlich!"
 -- "Ja når Deigen går!" -- "Ja ja;

uden Øl og Mat er Helten ingenting;
men Kaker og Vin skal en Pige ha og andre søte Ting."

SIDE: 144

Det var klene Karar, som ikkje kunde bjode deim so
mykje som ein ærleg Svingum, totte Fanny; "uff, je er
so dansegal i Bena at; -- uff!" "Svingom! Her? På
Flekken! Ih, du kinesiske -- ! Kom, kom!" -- Uh! -- 
Uffda! -- Ja sjå der hadde me Kvinna; der hadde me
Kvinna ... Når me ikkje hev Hug, so vil ho; men
når me kjem med opne Armar, so heiter det: uh!! -- 
uffda!! -- "Det går da ikke an å danse med en Melsekk
likevel!" -- "En Pige som vil danse, danser med
Krohgstøtta.

Nei intet på Jorden kan lignes ved et Bal;
en Pige som danser, hun virker i sit Kald ..."

Å ja; kva er Kvinna? Kvinna er det siste og største
Fantestykke Vårherre gjorde, segjer Diktaren. -- Kva er
Mannen då? -- Mannen er anten gift eller ugift, anten
raka eller uraka, anten fastande eller full; å ja! Kva
er Live? Kva er Menneskja? Was sind wir Menschen,
sagte der Wallfisch ... Ei Jomfru spýrr um meir enn
tie Meistarsveinar kann svara på. Gakk til Shakespeare.
Kva segjer Shakespeare? Kvinne! ditt Namn er Svik;
Mann! ditt Namn er Lars ... Den Shakespeare var
ingin Tullebukk!

Meistarsveinen hadde ein Gong fari ikring med eit
dansk Skòdespèlar-Lag; sidan var han halv Komediant og
sprakk mest av Vers og Hermestev. Vrengjur dreiv han
helst med. Han song Tragedievers av Øhlenschläger til
Tonar av Offenbach -- :

"Så est du nu da skrinlagt, Hakon Jarl,
 fallira;
du varst en nordisk og en sjelden Helt,
 fallira!"

og hadde Moro av å gjera dei fagraste Vers um til Vas;
som han fór åt med Andersens "Døende Barn", det var
til å gråte av:

"Rødt og grønt og gult for Øiet svæver;
det er Sedler, Norges Bank udstrør;
Moder, får jeg Penger mens du lever,
eller, Moder, får jeg, når du dør?"

SIDE: 145

Men ein kunde ikkje bli sint på han kor mykje han
tøvde; for han var so lettliva.

Stundom fekk Fanny Jomfru Vold med seg på Gata
ved Midnattsbil; Portlykill lånte ho av Sveinane. Dei
tvo Gjentune dreiv upp og ned millom Storthinge og
Universitete; drøste og lo og var uppsette på Gapestykkje;
Fanny var Fyrigangsmann. Ho narra desse toskute Fyrane
til å snakke til seg; svara deim nasevist, vyrdlaust,
løglegt; letst som ho vilde gå med deim og heldt deim
so for Narr; ein Gong våga dei seg på Gata i Guteklæde
og letst vera Karar. "Pst! pst!" -- Det drygde
ikkje lengi fyrr dei fekk fat på eit Par Gjentur; deim
gav dei seg hugheilt i Lag med. Det gjekk herlegt.
Men sistpå vart det lite leidt. Den Gjenta Fanny hadde
fengi fat på vilde endeleg hava Fyren sin med seg; ho
kjende han; "var det kanskje ikke dej je var sammen
med på Fredriksberg den Gangen? -- Fanten; vil du
gå fra det nu? Nei vet du hva du; je kjenner dej
nok"; ho slo Armane kring Halsen hans og vilde kysse'n.
"Det er det samre om du ikke har Penger," kviskra
ho. "du som er so pen!" Fanny vart reint forstøkt; ho
sleit seg ifrå henne og rømde. Jomfru Vold kom
springande etter; skjelvande og med tilgjord Knìsing
snikte dei seg upp Troppi. Dei våga seg ikkje ut på
den Hålka meir. -- 

 -- I Kakebui kom det mest Damur. Fanny gjekk og
lydde med lange Øyro; kannhende kunde ein her lære
fin Konversasjon. Men det var ikkje stort ho kunde
høyre. Det vart halvkviskra um "han" og stundom "hun";
eldre Damur tala um Pastor Løchen; Fruine rødde med
kvarandre um Prisar, Kjolety, Tenestgjentur; det var som
hjå Thorseng på Lag, når der var Gilde. Kjenningar
såg Fanny stundom; ho ynskte seg i Jordi, men laut
varte deim upp likevel. "Takk, Jomfru; får vi litt Melk;
og så kanske -- . Nei men kjære ... det er da vel
ikke Fanny?"

Dei fleste vart ulidande og tok til å småminke seg;
berre sùme var som fyrr. Grete Magnesen vart heller
brydd, då ho såg at ho kjende Bakarjomfrui. Men ho

SIDE: 146

kom seg, då ho fekk nærare Greide. Eg skulde somenn
og gjerne vera Bakarjomfru ei Tid, sagde ho; so fekk eg
Høve til å sjå Lìve! -- Ja det er mykje for det,
at eg er her, sagde Fanny; du kann skýna ... når ein
skal bli Kunstnar, so må ein ha set noko av kvart. -- 
Ja du kann då skýna det. Elles hev eg gjevi upp Teatre,
eg; men ein Forfattar bør òg kjenne til Live. -- Kva?
 -- Forf ... Vil du bli -- ? Fanny kunde ikkje ha høyrt
rett. -- Jau; eg tenkjer på det. Og med Tidi ...
litegrand Dikting kanskje! -- Jaso! Fanny var mest forstøkt.
Kunde eit vanlegt Menneskje tenkje so høgt?

Ein Dag kom Fru Kahrs inn på Kakebui; ho hadde
òg vorti Kristianiamenneskje. Fanny vart underleg glad
og kløkkt. Men stakkars Fru Kahrs, som ho hadde vorti
gamall. Håre hennar var reint grått, og det lange,
fine Andlite magert og sjuklegt. Høyr, Gjenta mi, sagde
ho -- å, kor Fanny kjende att dette stille Mæle! -- ;
det var eit Glas Mjølk og eit Par Kveitebrød, Fru Kahrs
bad um. Vyrdsamt og med raudnande Kinn sette Fanny
fram det som kravt var; ho hadde valt ut dei finaste
Stykki ho kunde finne. Fru Kahrs såg på henne: nei
men kjære ... det er då vel ikkje Fanny? -- Jau,
Frue; tenk, at De kunde kjenne meg att. -- Nei, nei,
nei; er det Fanny. Nei! er det Fanny, som hev vorti
so stor. Krulltoppen -- ja? var det ikkje so, me kalla
deg? Nei, nei, nei. Ja det var i dei Dagane, det. Nei
men tenk, at du hev vorti so stor. Og du hev det godt?
Ja, eg kann sjå det. Nei men kor hev du havt det då,
Gjenta mi? Korleis hev det gjengi deg i alle desse
Åri? Berre godt; ja, eg ser det. Du hev dei store
klåre Barneaugo dine endå. Gudskjelov; so hev du
vel Barnehugen med. Og mange huglege Ord hadde ho
til Fanny.

Fru Kahrs kom sidan ofte innum hjå Schulze. Og
Fanny vart heiltupp kjend med henne att. Ho budde hjå
den gifte Syster si upp-i Professorbyen; men ho hadde
lite å arbeide med no. Ja, ja; det var so ymist i denne
Verdi. Kunde ikkje Fanny sjå upp til henne um Sundagene
t.D? so skulde ho lesa lite med henne? Lite

SIDE: 147

Tysk? Og spéla eit Grand med henne kanskje? Ja gjer
det, Gjenta mi, bad ho. Det skal rett vera hugsamt å
få noko å stelle med att!

So gjekk Fanny hjå Fru Kahrs mest kvar Sundag;
Fru Schulze var snild og gav henne fri. Iser var Fanny
glad med å få lære å spéla Piano; det vesle ho hadde
lært på Kristiansborg hadde ho mest gløymt. Stundom
var Fru Kahrs låk; då kvilde ho på Sofaen og rødde.
Helst um Kristiansborg og gamle Dagar, og um Skuleborni
sine. Dei fleste gjekk det godt med, Gudskjelov.
Gina Wiig var musikalsk og skulde til Leipzig; ho spéla
alt no merkeleg godt. Ebba gjekk heime; ho var noko
serlaga, men ei staut lita Gjente, som nok kom til å
taka seg fram. Vil ho til Teatre? spurde Fanny. -- Ja;
ho vilde nok gjerne freiste seg; men det fær ho no ikkje
Lov til. -- Thea Hansen var alt gift. Josefine Evensen,
stakkar ... å, slik ei god og snild Gjente, men veik
... ho hadde komi ut for denne Frits Johannesen. Ja,
stakkars Frits; han tok nok til å reint vildre seg burt.
Han hadde vorti so reint burtskjemd. Mor hans var ei
gjæv Kvinne, men hadde vori for glad i Guten; og Far
hans ... ja han var elles dåin no. Det var den eine
leide Sogo etter den andre um Frits. Denne siste med
Josefine var den leidaste. Josefine hadde slik ein streng
Far òg; og han vilde ikkje vita av henne lenger. Det
var ikkje godt å vita kóss det skulde gå. Fru Kahrs
syrgde yvi Josefine. Slik ei gild, hugsam Gjente; hennar
Ulykke var visst den, at ho hadde havt ei altfor streng
Uppaling. Når eit slikt Barn endeleg slapp ut or den
harde Tvangen, forstod det liksom ikkje rett å brùka
Fridomen sin.

Gud, for ei søt Dame Fru Kahrs var; ho tenkte so
godt um alt; og alt forstod ho. Til henne måtte ein
kunna fortelja kva det so var. Ho tala mykje um Mor òg.
Du skal ikkje døme strengt um Mor di, Fanny, sagde ho;
Verdi hev vori hard imot henne, veit du; og ingin av oss
toler mykje av Hardleik og Mismæting. Me vert beiske
av det. Mange hev ingi annar Råd enn å gjera seg

SIDE: 148

harde og taka det lett. Å ja, me treng til å døme
mildt um kvarandre; Live er so underleg hardført.

Stundom tala ho um Teatre. Fanny hadde tilstadi at
ho vilde bli Skòdespélar; og Fru Kahrs tok dette ålvorsamt.
Ja-ja, sagde ho, det kann godt hende du hev Gåvur
til det, Fanny; du må berre lære å forstå kva du
skal gjera på Spél-tìle. Det er ikkje berre til Gaman,
veit du. Me skal forklåre oss for kvarandre; berre Folk
rett lærer å kjenne og skýna kvarandre, so vert dei gode
mot kvarandre, og so vert Live ljost; men det er det, ein
Kunstnar betre enn nokon annan kann gjera: læra oss å
forstå kvarandre. Skòdespélaren kanskje mest. Han skal
stelle fram Menneskje for oss, so me ser det og forstend
det; han skal lære oss å vera forsonlege mot kvarandre.
Då gjer han likso mykje godt frå Tìle som Presten frå
Preikestolen. Fanny lova seg sjølv å hugse dette; ho
kjende, at det var sant. Og so var det so fagert. -- 

 -- Då Åre var ute, var der av dei 24 Dalane ikkje
ein Skilling att. Og endå turfte ho altfor vel nye Klæde.
Det var greidt at ho laut taka Post på nytt; like eins
var det greidt at ho laut tena meir enn fire og tjuge Dalar;
men kor skulde ho av? Fru Schulze baud henne
fem og tjuge; det var ikkje nok det heller. Og so hadde
ho ikkje Hug til å vera her; Meistarsveinen tok til å
gjeva henne so mange Gåvur, og det var leidt å segja
nei til den snilde Guten; men det kunde bli leidt å taka
imot òg. Gamle Schulze var ikkje heller rett etter hennar
Hug. Han var altfor blidvorin; kneip henne i Kinni oftare
enn naudsynt kunde vera, totte ho.

Men kor skulde ho av.

Ho var for ung og kunde for lite. Hadde ho endå
havt Kjenningar. Men den einaste ho kunde bry var
Thorseng; og han kunde vel snart bli leid. Onkel Nils
gjekk det meir og meir ut med; han tok sjølv til å søkje
Postar; han kunde då visst ikkje hjelpe henne. Og Onkel
Solum var mest aldri å sjå. Han reiste stødt; ho
Mor sagde det var ikkje meir enn so vidt han greidde seg.
Låne Pengar -- uff; heller vera daud enn hava Gjeld.
Og kven skulde ho låne av, um so var? Thorseng?

SIDE: 149

 -- Lea vilde bli reint i frå seg. Hjå Thorseng torde ho
ikkje nemne sine Teatertankar heller; slikt måtte dei
ikkje vita um der.

 -- Den Våren hende det noko som lengi var venta:
Fanny vart Moster.

Det var ein Gut. Thorseng var sæl, mest bljug; ho
Mor au var gild, endå ho ikkje lika å vera Bestemor.

Då Fanny i Bråbìle ikkje hadde noko anna Yrkje,
vart det avgjort at ho skulde vera Barnegjente. Til Like
for det skulde Thorseng so snart han kunde skaffe henne
ein Post. Det var greidt at Frøken Holmsen ikkje kunde
halde på med å gå Bakarjomfru.

Vesleguten til Lea var nauende fin. Nei! slik ein søt
litin Ting; å! so klokt som han kunde sjå på ein; åh;
sjå! Fanny tok han innåt Bringa si og skreik høgt av
Glede. "Åh!! tru det var min!! åh!! tru det var min!"
Men so med eitt vart ho jammerleg skamfull. Den vesle
annvinne blide Jordmori jamna yvi so vent ho kunde: ja-ja;
det kann vel ikkje stå so lengi på no, fyrr Frøkni blir
gift! -- Ish då; eg gifter meg aldri! forsikra Fanny.
Nei-nei, nei-nei, kannhende det, smilte Jordmori.

Ja for uff! det var ufysi. Ish; uff; at Lea kunde vera
til; tenkje seg: verkeleg ha født eit Barn! Og alle Folk
visste, at det var ho som hadde født det! kor kunde nokon
greide slikt? Ho kjende seg brydd berre av å vera
Barnegjente. Når Thorseng ender og då såg inn-um
Sonen sin, lika ho seg ikkje. Hende det at ho råka ein
Karmann når ho kom gangande med Tåteflaska i Handi,
so torde ho ikkje sjå upp.

Det var ho Mor som hadde Øvste-Uppsyne med Veslegut;
Lea og Fanny var på Lag like styvne. Det vart
vandare å vera Barnfostre enn Fanny hadde tenkt. Den
vesle hadde Mage-Ugreidur; Doktaren hadde rådt Lea
ifrå å gjeva Barne sitt Bryst.

Det vart eit endelaust Stell med Tåteflaskur som vart
sure, Mjølk som skulde vermast og blandast, Smokkur
som ikkje drog. Stundom vilde Guten ikkje hava Flaska
kor god ho var; då visste Fanny ingin Utveg. Ho vogga
han so han kunde få Heileskaking; bar han og byssa

SIDE: 150

han til ho ikkje kjende sine eigne Armar; Gud Fader
måtte vita kva det var som vanta han. Smått um Senn
lærde ho, at det kunde hjelpe å gjeva 'n Pulver, smyrja
Magen hans med grøn Olje, byte turre Blæjur på han i
Staden for deim som han hadde vætt ut; men alt dette
var so mødesamt at ho lét det vera i lengste Lage.
Då Lea vart god att, sat ho ofte i Barnerome. Var Guten
snild, so leika ho med han og kjælte for han; var han
leid, gav ho vondt på Fanny. Ho lærde seg å stelle
han au. Når ho ikkje var for trøytt um Kvelden klædde
ho av han sjølv; han skreik, men ho heldt det ut, ofte i
meir enn ein halv Time. Ho kunde ikkje skýna at Mødrar
kunde gjeva Borni sine i Hendane på ukunnige
Barnegjentur; hadde ho ikkje fullgjort sin Mor-Skyldnad,
so vilde ho aldri kunna sova rolegt.

Verst var Guten um Nætane. Det tok gjerne til med
at han smilte i Svevnen; då visste Fanny at han hadde
Mageknìp. Han smilte og vreid seg, vreid seg og smilte;
ender og då skvatt han upp med høge Skrik, liksom han
skulde ha drøymt stygt. Då nytta det ikkje å leggje seg;
ein måtte jamt sjå til Vogga. Ved Midnatsleite orka
ikkje Fanny meir. Ho velte seg i Koll i Sengi og drukna
i Svevn. Men då kom han. Æ -- h! æ -- h! æ -- -- h! Uh!
Stynjande sleit ho seg upp or Svevndjupni; det svimra for
henne; ho kunde mest ikkje sanse seg; endeleg fekk ho
Tåta inn i Munnen på han att; lagde seg so og tok til
å vogge. Byss, byss; byss, byss ... Armen sovna og
seig ned; Vogga stana; Ungen tok til att: æ -- h! æ -- h!
Ho gav han Tåta; han vreid seg og miste ho att. Æ -- h!
æ -- -- h!! -- Pånytt fekk han Tåta; nei; no vilde han
ikkje hava ho. Han berre skreik. Vreid seg i sine Høgjend
som ein Orm og skreik. Det var ingi Råd; tumlande
av Svevn måtte ho upp og laga ny Flaske til han.
Endeleg. Å Gudskjelov. Ho velte seg inn-yvi Sengekanten
og steinsov.

 -- -- -- Æ -- h! æ -- -- h! æ -- -- -- h! Uff!! Gud
hjelpe oss! Var det Eld laus? -- Huff. Det var ikkje
Skrik! det var Stynjing, stygg, lang, hås Stynjing, klemd
upp frå Magen; det saga henne slipande gjenom Merg

SIDE: 151

og Bein, sleit seg gjenom Nervune som skjemde Knivar;
ho jamra, skar Tennar, grét; huff; kva tru det no var.
Det var reint gali med han. Han skreik so han var
blå, sveita so det perla um Panna hans. Ho fekk han
upp og stelte han. Klædde av han; vaska han der han
var sår; strødde med Eplemjøl, gneid med Olje; so hadde
ho reint Ty på han og gav han Pulver; han skreik. Ho
reidde upp Vogga frå nyo; gjorde ho mjuk som eit Reir
av Dun; -- nei. Laga ei ny frisk Flaske; -- nei. Han
skreik. Ho tok han upp og bar han; bar han på Armane
i Kortervis; rugga, bysja, song, grét; endeleg dorma
han av i ein Døs; so freista ho leggje han; men då
vakna han att. Ho orka ikkje bera han lenger; sette seg
på ein Stol og huska han på Fange; på nytt dorma
han av; i same Stundi sov ho og heldt på å sleppe
Ungen.

Ho var fyirsagd å vekkje Lea, um noko kom på;
eit Par Gongir gjorde ho dette. Guten hadde vorti so rar;
blåbleik og stygg; Augo hans rengde seg; ho trudde det
kunde vera Krampe. Men det var ikkje noko. Det var
berre Magen. Ho hadde ikkje turvt vekkje Folk upp av
Nattesvevnen sin for den Skuld. Sidan lét Fanny Syster
si sova, endå um det kunde sjå stygt ut ender og då.
Var det inga Råd med Guten, so lagde ho han i Vogga
og lét han skrike. Ho var so trøytt då, at ho sov trass
i alt. Det vart ein vond Svevn, full av Samvìtsagg og
sveitedrivande Draumar; men ho sov. Ut på Morgonen
var Guten roleg eit Par Timar, so vidt Fanny kom seg
nokorleis i Lag att; men Klokka fem var det slutt; då
laut ho upp anten ho peip eller song; hu; då var ho so
arg på Ungen at ho kunde kverke 'n.

Det var um Fyrimiddagen Guten helst sov; då var det
som ikkje noko vanta. Men då laut Fanny nytte Tidi
og vaske Tye hans. Dessimillom sat Lea i Barnerome
og var Mor. Når han vakna var han blid og i Godlag.
Datta liten Tukkeltoppen min, sagde Lea; kann han som
er so jakkel og fin verkeleg vera so leid um Nætane?
Berre det ikkje er du som er leid med honom? ikkje
passar han skikkeleg? ... hugsar kanskje ikkje på

SIDE: 152

å gjeva han Flaska dessmeir? Kva? -- Ja-ja; ver ikkje
for trygg; eg er ute og ser um dykk ein Gong imillom;
eg hev aldri set anna enn at de søv nokso trygt då!

Halvsovande og dauv gjekk Fanny um i Kjøkeimen og
den søtkvævne, innestengde Lufti i Barnestogo; ut kom
ho mest ikkje, so nær som når ho gjekk Ærend i Byen.
Ho fekk aldri ein Skilling; Lea kunde ikkje forstå kva
Fanny skulde med Pengar. Stakkars Thorseng, sytte ho,
når Fanny einkvar Gongen slo frampå um den skrale
Skobunaden sin; han hev so mange Utgiftir, so eg skýnar
ikkje at han kann stå i det; og so er han no komin
upp i eit Hus, som -- ; det er vel ikkje nok at han greider
Husleiga for ho Mor og deg; han skal vel dertil halde
dykk med Klæde ?

Fanny vart sprutraud. Ho nemde aldri frampå um
Skobunaden sin meir.

 -- Ho var Syster i Huse og måtte då vera med,
når der var Framande; det var ikkje noko vidare Moro,
totte ho. Tollaren gjekk her like radt; i Fyrstningi hadde
han halde seg noko mindre framme, men var no reint
som fyrr att. Han bar "Ulykka" si utruleg lettvint. Nye
Andlit var det sjeldan å sjå; likevel bad dei stundom
til seg ein Student Uchermann, Son til ein Vén åt Far
av Thorseng. Uchermann skulde vera noko på Avvegar,
vart det sagt; han var komin i låkt Lag; og det kunde
gå gali med han, so han vart "Vinstremann"; men det
var Bergingsvon endå, trudde dei, dersom han kom inn
under god Påverknad; og det var nok den, han her
skulde få. Det var ein litin rar Fyr, mager, ljos, ikkje
reint ung, fælande vigtig; han gjekk med Nos i Sky og
sagde visst alt han hadde Hùg til. Kanskje det var det
som var å vera Vinstremann: å ikkje vera so mjuk og
pen som dei andre; det kunde no ikkje vera so gali kor
som var. Men at han gjekk slurveleg klædd var ikkje
huglegt; minst kunde Fanny finne seg i den halvreine
Snippen hans; og det var fælt av han at han ikkje brùka
Handkragar. Men kanskje det òg var vinstremanskt. Ein
Ting var viss, og det var, at han kunde ikkje vera noko

SIDE: 153

tess, dersom det gjorde nokon Mùn på han, det Snakke
som han her fekk høyre.

Det var nok helst Tollaren som skulde telja for han; i
Vissa kunde Tollaren knapt sjå han, fyrr han tok til og
spea um "Vinstremennane". Men den vesle Studenten
var slett ikkje so greid; han beit frå seg, og det rett
skikkeleg. Med sitt tunne skrale Mæle svara han so det
small. Ein Gong var han nok reint leid med Dauden i
Lybekk. Tollaren kom med nokre Sneidur um "Småfolk,
som vilde upp", og noko som han kalla "Parvenyar";
han sagde det soleis, at Uchermann tok det til seg. Nei
nei, svara Uchermann; Far min var korkje Olavsriddar
eller noko anna stort; men det hev då Gudskjelov endå
ikkje vori Naud på å få Son hans innberga i Tollverke!
 -- Tollaren tagna med ein Gong. Lea såg med store
Augo på Studenten; Thorseng tok til å tala um noko
anna.

Dei Kveldane det var Lag, og når Kvende og Karar
hadde skilt seg åt, heldt Uchermann seg i Kvenderome,
av di han ikkje spéla Kort. Då kunde det mest bli
morosamt i Kvendestogo. Dei ordskiftest. Damune torde
ikkje halde med Uchermann i nokon Ting, av di dei visste
at han skulde hava "Synsmåtar"; dei lagde imot han,
um han var aldri so vìtug. So vart han vond og kunde
segja deim gilde Ting. Ein Kveld kalla han deim Husdyr;
då storlo Fanny. Nei men Uchermann! bad Lea.
Ja kanskje det skal vera Menneskjeliv slikt, heldt han
fram, -- gå alle sine Dagar i ein Kjøk og koke Graut,
og so av og til føde Husbond eit Barn ... skal det vera
eit Menneskjeliv! Dei må bli styvne! -- Damune vart
so forstøkte at dei sagde ikkje eit Ord meir.

Ein Dag laga Fanny det so, at ho fekk han burt i ei
Krå for seg sjølv; ikkje gjev Dykk, Uchermann! sagde
ho. Han vart heilt forstustra: gje meg? Kva meiner De?
Ho raudna; ho visste ikkje kva ho meinte. Ja eg trudde
... er De ikkje Vinstremann? -- Jau lat gå. -- Ja er
ikkje det mykje meir Moro enn ... Desse andre er so
keidsame, tykkjer eg; ikkje gjev Dykk! Ho sprang sin
Veg, og beit seg i Lippa, so skjemd var ho. Uff! Styvingskap.

SIDE: 154

Kva hadde ho havt med dette å gjera? Han
matte tru ho var ikkje rett i Hovude!

Men heile Kvelden sidan var han ille uvyrdin. Han
påstod at Damune dugde ikkje til å ala upp Born heller.
Kor skulde dei ha lært det helst? -- Frå Verdi
var skapt hev dei vori utanfor Åndsutviklingi, av di
Mannfolki lika so godt at dei var barnslege; er det kanskje
nokon som trur at Born forstend seg på Barneuppfostring?
Han smilte, lite skakt; Kvendi var so sinna at
det spruta av deim.

Sidan kom ikkje Uchermann til Thorseng oftare. Men
til Jol fekk Fanny ei Gåve frå han. Det var ei Bok;
"Kjærlighedens Komedie av Henrik Ibsen" heitte ho.
Fyrst i Boki var det skrìvi med ei lita sped Hand: "Til
min Valkyrie." Uff, kva er det? lo Fanny.

XV.

Endeleg.

Prøvetidi hadde vori lang. Fanny hadde alt gjevi Voni
frå seg. Gamle Houen hadde gjengi og tagt som ein
Mur i Månadsvis. Klædi hennar rivna i alle Saumar,
og Styvlane datt av Føtane hennar Lapp etter Lapp; han
tagde. Ho hadde ikkje tordt spyrja heller. Det var greidt:
han hadde ikkje Bruk for henne. Ho dugde vel ikkje til
nokon Ting. Fyrr hadde Folk gjengi og inbilt henne
at ho var flink; no var det ingin som hadde Bruk for henne.
Kvar Gong ho skulde spyrja, miste ho Mode. Skulde ho
bli burtvist no, so vilde alle Vonir slokne.

Heime tok ho Mor til å murre og hæde; du med din
Dugleik -- ; du, som er so kry -- ; rart at det ikkje skal
gå fljotare for deg, som er slik ei Stasgjente! -- Det
pinte henne visst fælt å vera fatig. Når det galdt Pengar
og Penge-Verd, var ho mest altfor nisk. Meistarsveinen
hjå Schulze kom med Gåvur stundom enno; Fanny
totte det var leidt og tala frampå um å segja nei; ver
ikkje ør; tak imot! sagde Mor hennar. Ein Kveld hadde
Fanny vori hjå Schulze til Te. Gamle Schulze var galant

SIDE: 155

og fylgde henne heim; då dei skulde skiljast, slo han
på at ho kunde gjeva han ein Kiss, so vilde han for det
gjeva henne ei fin, svart Moff'e. Fanny kom heim og
lo og fortalde det. Ho Mor lo med. Men so sagde ho:
pøh, kunde du ikkje ha gjevi'n den Kyssen då? -- Det
var so halvt Skjemt ... Fanny gøymde seg i den gamle
Sofaen og gav seg til å gråte. -- 

Det var ikkje greidt for ho Mor heller. Ho fekk vondt
i Augo av all den Saumen, og Hovudverken elte henne
mest som i gamle Dagar. Ho kunde ikkje vera so plent
som fyrr; ender og ei av Venune gjekk frå henne. I
det seinste hadde ho lòte stydja under med Krambusaum;
det var no reint å tyne seg. Um ho sat heile Dagen,
og halve Natti med, kunde ho ikkje tena meir enn
ei Mark eller so, ei Mark og seks, når det kom høgt,
"ei Krone" som det no skulde heite; men hadde ho på
den Måten tent ei Krone den eine Dagen, so hende det
at ho Dagen etter måtte halde Sengi. Nei; det gjekk
ikkje. Det måtte bli ei Råd. Kunde det ikkje laga
seg på annan Måte, tenkte Fanny, so fekk ho i Guds
Namn ste seg til Tenestgjente.

 -- -- Og so hadde gamle Houen berre spurt, um ho
vilde vera fornøgd med 25 Kronur um Månaden. Um
ho vilde vera fornøgd?!

Fem og tjuge Kronur, seks Dalar ei Mark og seks ...
tjuge Dalar Kvartale ... tri hundra Kronur um Åre;
 -- um ho vilde vera fornøgd!!

Ho kunde ha teki den gamle Gråskjeggen um Halsen
og kysst han. lkkje å nemne at han attpå alt hadde
sagt "for det fyrste" ...

Det var ikkje med Måte so gildt som det var. No
kunde ho greide seg sjølv og hjelpe ho Mor attpå. Betala
Skuldi si; bli fri, bli fri. Aldri meir liggje til Tyngsle
for andre. Og so endeleg ein Gong få gjera ho Mor lite
glad. Stakkars Mor; lengi nok hadde ho slìti; det kunde
vera på Tidi no at ho fekk det eit Grand lettare. Gud!
som Verdi vart fri og ljos; Gud! som her vart trygt og
Rom til å snu seg. Krambutrøytt som ho var dansa ho
til Hægdehaugen den Kvelden; og då ho Mor klappa

SIDE: 156

henne på Kinni og sagde at ho var glup Gjente lel,
måtte ho endå ein Gong burt i den gamle Sofaen ...
ho hadde so harmeleg lett for å gråte. -- 

 -- Men noko hugsamt var det ikkje i Krambui. Ho
var syttan År; det unge Blode gjekk henne gjenom
Kroppen i heller urolege Bylgjur. Ho trong um å vera
fri, vera med, sveive seg, svinge seg; trong um å sjå
og bli sedd, å like og bli lika; Rome hennar var millom
Folk som kunde læ, i glimande Salar der ein kunde vise
seg og gilde seg; ho trong Sol, Ljos, Luft, Liv; og so skulde
ho stå burtgøymd attum ein Disk, i Dimme og Dumbe og
bundi til ein Flekk, bundi som i Trældom frå Morgo til
Kveld, med ein Time Middagsfritt. Ho hadde tenkt å
halde ut hjå Houen i eit Års Tid eller so; men so
vonlaust lange som Timane vart kunde ho ikkje alltid
forstå, kor ho skulde kunna klara det.

Den som endå kunde hava ei Bok med seg. Eller
um det ikkje var anna enn ein Bunding, ein Krotsaum,
noko å stelle med i dei lange Fristundine; noko som
kunde få henne til å gløyme Klokka. Men nei. Ein
fekk ikkje so mykje som setja seg nedpå. Hadde ein
ikkje noko å gjera, so skulde ein finne seg noko å
gjera; då visst måtte ein halde seg uppe; for Husbond
kunde koma når det var; og elles måtte kvar som kom
inn i Bui få ei Kjenning av, at i denne Forretningi
hadde ein ikkje Stundir til å leta seg. Det var å skìpa
i Hyllur og Skåp, flytja, skilja, turke burt Dumbe, telja
upp og mæle upp, vera i Rørsle so lengi ein kunde, og
sidan stå; drive på og stå, men sjå ut som ein nettupp
hadde teki seg ei Kvild; stå ein halv Time på den
eine Foten, og so ein halv Time på den andre, og so
byte um att; draga ut ei Skuffe i Disken kanskje, til å
stydja Knée mot, men stå; stå til Lémine gleid liksom
frå kvarandre og Hovude vart susande tomt. Tidi frå
8 um Morgonen til Middag var plent endelaus. Jau; so
kom det ei lita Gjente; skulde ha ei kvit Snelle Nr. 30.
Jau; versogod. Ti Øre; takk. lkkje noko anna i Dag
då? -- Adjø. -- Klokka var det same. Klokka vart
verande det same. Gjekk ho ikkje i Dag tru? -- Jau

SIDE: 157

då; ho gjekk. Uff; ikkje tenkje på Klokka. Tenkje
på andre Ting ... Mor, Lea, Teatre ... Kva
tru me skulde hava til Middag idag; undrast på
kóss Veslegut hadde det; Barnegjenta såg ut til
noko av kvart ... Nei sjå; var det ikkje Student
Uchermann som gjekk der ute so kulsin i den lurvute
Frakken ... Men Nasen i Sky likevel; rar Fyr ...
Uff; ho som ikkje hadde hugsa kva Valkyrje var; fælt
å vera so styveleg; det kom nok attum at ein hadde
vori lat på Skulen ... Ha-ha; tenk; ei Valkyrje i ein
Garnhandel; det høvde ikkje ... Ho truga seg til å
tenkje; truga seg til å halde Augo frå Klokka; rødde
nokre Ord med Dorthe, Moe, Ilsnæs; -- no måtte det
då vel i all Verdsens Rike vera lìdi av ein Time eller
so. -- Å jau då. Det var gjengi sekstan Minuttar.

Langt um lengi kom det ein Bondemann. Han skulde
hava Lereft. Kor mykje? Det visste han ikkje. Det
spurdest um Prisen. Ja her var mange Prisar. Ja men
Bonden skulde hava noko billegt; men so skulde det
vera godt. Ja då; her er noko som er billegt og godt.
Det bør De sjå på. Ein måtte drive Handelen
livlegt og kvìkt, med ei tekkjeleg Mine av Godlag og
Velvilje; og med synleg Samhug for Kjøparen og hans
Turftir. Vil De lyde mi Råd, so skal De taka dette; De
fær ikkje noko betre; ikkje til den Prisen då; dei fleste
kauper av det; Husmødrar og slike som forstend seg på
det plar alltid kaupe av det; helst når dei vil hava noko
som skal vara ei Stund. Nei men De kann då ikkje
segja, at det er dyrt. Me sèl det mest for Innkaupspris;
me tenar sjølv å kalle ingin Ting ... I Storgata? -- 
Ja De kann få billegare Sakir her med, men dei er ikkje
so gode ... ikkje so gode, skýnar De. Men De kann
sjå; det er gode Varur, det au; svært gode ... Sjå
her! ... Og her! Det var å leggje upp for Bonden alt
det ein hadde av det Slage. Nei; han kom attende til
det fyrste; det var det han vilde hava for billegare Pris.
Ein laut tinge i det endelause. Aldri trøytne. Ein visste
at Bonden gjerne kunde få Vara for 16 Øre; Husbond
vilde tena, um ho so vart seld for 15; men ein var
nøydd til å halde på 20 likevel, heilt til Kauparen snudde

SIDE: 158

Ryggen ... Ja-ja, tak det for 19 då. -- 17, sagde Bonden
og stana. Nå, Herregud; lat det gå for 18; so
tenar me ikkje ein Øre sjølv, men Handelen må gå,
veit De ... Kor mykje skulde det vera? -- Tvo Alnir.
 -- Nå! tvo Alnir ... Versogod. Ikkje noko anna i
Dag då?

Uff; -- Men Gudskjelov; der hadde ein då fengi Ende
på ... Kva Slag? Ikkje meir enn tjuge Minuttar?

Nei; her var ikkje hugnadsamt. Men eit År måtte
ein vel alltid kunna halde ut likevel; Jomfru Stange, ho
som var her fyrr, hadde haldi ut i trettan År, ho. Tenk;
trettan År. Men so hadde ho vori ferdug au då. Det
var ikkje att anna enn eit Beinrangel av henne -- og eit
Par Brillur, som Junior sagde -- ; og so hadde ho gift
seg med eit gamalt Troll på 68 År, som Fanny ikkje
vilde ha rørt med ei Eldtong. Eg skulde gjerne gifte
meg med ein Vadsekk, hadde ho sagt, berre eg kann koma
ut or Krambui!
 Det var ei Dame til her, Dorthe Baltzersen; ho hadde
haldi ut i tvo År. Det var ei hugsam Gjente; men ho
var gudeleg. Dette gjorde at Fanny ikkje kunde gjera
seg fullkjend med henne; for skulde ho det, so måtte ho
bli gudeleg sjølv. Og det kunde ho ikkje no; ho vilde
ikkje gjeve upp Teatre. Som vel var tala Dorthe ikkje
mykje um det gudelege, so Fanny kunde hava eit Grand
Umgang med henne endå.

Mannfolki på Bui var ikkje stort å bry seg um. Ilsnæs,
Fyrstemannen, var yvi tredive År og gift; Upplagsmannan,
Moe, var yngre, men stillfarande og lite for seg.
Han var frå Lande; Junior skulda han for å vera Vinstremann.
"Han lez Gud døde mej Verdenz Gang," lespa
Junior. Det skulde De ikkje banne på, sagde Moe; han
vilde ikkje vera ved det. Eg banna berre ved Gud, vitsa
Junior, og då lyg eg; men når eg segjer på mi Ære,
so kann De ved Gud tru meg! -- Fanny totte ho hadde
høyrt det Ordtake fyrr.

Ho kunde ikkje like den Junior, endå han var Son
åt Husbond. Fælt fin var han nok, men kasin og utidug.
Han gjekk her og skulde setja seg inn i Handelen;

SIDE: 159

men for det meste låg han og hekk yvi Disken og
var sjukleg. Eg er øydelagd, sagde han; det skulde nok
vera gildt, det. So ofte det var Tilhøve til å få sagt
noko uliklegt gjorde han det; han trudde visst me lika
slikt noko; sjølvsagt skulde me gjelde for simple Gjentur,
når me ikkje hadde Råd til å sitja heime på Stas.
Når ein er sett under andre i denne Verdi, sagde Dorthe
spakt, so er der mykje slikt; det er ei Freisting; ei
Lutring som i ein Eld; det spyrst um me hev Tòlmod.

Fanny tala ikkje til han. Ho hadde ein Dag vori inne
på Upplage og skulde greide nokre Sysakir; han var komin
etter og hadde sett seg til å sjå på henne. Då
ho skulde gå inn i Bui att lespa Junior: "kom og sitt
på Fange mitt, Frøken!" -- Fanny gjekk byrg framum
han og letst som ho inkje hadde høyrt; sidan var det Uvenskap
millom henne og Junior. -- 
 -- Houens Garn og Lereftshandel låg på eit Hyrna
der Akersgata og dei tvo Grensegatune møtest. Det var
Småfolk som handla der, og Bøndar frå Vestsida. På
Gata var det mykje Ferdsle jamvel no i Vintersøyla; det
kunde ein sjå gjenom Glasruta i Krambudøri. Å, so
godt som dei hadde det, dei der ute som var frie. Tenk;
kunna gå kvar ein vilde og når ein vilde; ikkje hava
nokor Klokke yvi seg, som mana ein til Flekken; Gud,
kor godt ho i Grunnen hadde havt det fyrr! No fekk
ho lite seg med å glo på deim som hadde det
godt, no. Nei sjå; der var Grete. Sjølvsagt: Boki under
Armen; no hadde ho vori i Leigebiblioteke att. Der
kom Frøken Bull og Frøken Broch; dei skulde i Buine;
sæle Folk! -- Kven var det? Ved Gud; Pastor Holck
og Frue; tenk han gjekk i Tullup og Utanpåstyvlar, ikkje
kaldare det var. Jau; lognt kunde ein ha det. Ein Gong
køyrde Kristian Thorseng framum med Kona si ...
tenk, den Tjukken hadde ho ein Gong vori glad i! -- 
Ender og då såg ho William; han var Student no, bleik
og forlesin; tok seg elles godt ut med Duskeluve. Uff,
alt dette gamle Barnetull. Undrast på kor mange Gongir
ho hadde vori hugteki fram-etter Åri? No, då der
kunde vera Meining i det, var ho visst ikkje glad i nokon.

SIDE: 160

 -- Nei men kven var no det då ... den vesle
nauende fine Dama i svart skinnsett Kåpe og Kosakkluve
... Nei sjå vezle Emilie Lund! lespa Junior; nei
men jagu er ho søt, ja! Er det ikkje for gali, at den skarve
Sakføraren skal hava slik ei Frille då? -- Sakføraren?
spurde Ilsnæs; eg trudde det var ein Kaptein, eg. Båe
Slagi, båe Slagi, svara Junior; Emilie tenkjer som so,
at det kann ikkje bli for mykje av det gode! -- Ja men
gjeng det? -- Gjeng? Kor då? -- Ryk ikkje Sakføraren
og Kapteinen i Luggen på kvarandre av og til
meiner eg? -- Snilde Ilsnæs, dei er samde og vel forlikte
um den Ting. Emilie Lund vart for dyr for Sakføraren,
ser De, og so lét han Kapteinen få Helvti i
henne ... ja ... Så blev de alle tre så vel tilfredse;
ak gik det så i denne Verden stedse!

Kva er det De snakkar um? spurde Fanny stirande.
Jau det skal eg segja Dykk, Jomfr-øken; Emilie Lund
hev tvo Mennar; er det so rart? Kjenner De Emilie
Lund? -- Fanny fann noko å stelle med burt-ved Hylla;
kor skulde eg kjenne henne ifrå? spurde ho. Umforlatels,
Jomfr-øken; De spurde so forviti, totte eg; men
kannhende det er ein av Herrane De kjenner? Sakføraren?
Kapteinen? -- Nå, Herregud; det var eit
Spursmål; ein kann vel ikkje forspyrja seg?

 -- Sogo um Emilie gjorde Fanny rædd.

Den Vegen kunde det då gå; og det med Gjentur som
Emilie.

Den kvìke, fagre, gilde Gjenta; i Grunnen so god,
berre eit Grand vill ... like i Rennesteinen, like i
Rennesteinen. Gud i Himmilen ... det var som Vegen
dit ned vart so forvillande stutt.

Emilie gjekk um Krambui kvar Dag; ho budde vel
einkvar Staden i Nærleiken. Fanny trotta ikkje å sjå
henne meir. Ho hadde vorti urein for henne. Det
lukta simpelt av den fine Bunaden; det kunde ikkje
vera reint Underty under den. Saur, Saur var det, ho
gjekk i; ho hadde pynta seg med Skammi si og dekt seg
med si Vanære. Men fram or Ureinska kikka det vesle

SIDE: 161

søte Barneandlite enno fram, lite bleikare enn fyrr, med
eit Mod som var tilgjort.

Fanny fekk Gråteridir. Ho kunde ikkje få Emilie
frå seg; tenkte på henne frå Morgo til Kveld; såg
henne um Natti i vonde Draumar.

Ho såg henne drukne og kunde ikkje berge henne;
såg henne skamfarast og kunde ikkje hjelpe. Men
som oftast drøymde ho at ho gjekk saman med henne.
Ho hadde sjølv vorti ei slik. Og dei gjekk upp og ned
Karl-Johansgata i skitne, usømelege Klæde og hadde
Mugen etter seg. So kom Venir og Kjenningar; såg
dei, sputta etter dei, gjorde skræmelege Faktir ... åh,
åh ... Fanny! du må vakne; du drøymer visst; -- 
Fanny! -- Ho vakna; låg og skalv eit Bìl; somna so
att; og Draumane tok til frå nytt av. -- 

Det var det som var so fælslegt -- det var noko ho
hadde talma seg med meir enn ein Gong fyrr -- : berre
ikkje ho sjølv òg var slik ei simpel Gjente. Uff; å
Gud ...

Nei; ho var ikkje som dei rette Damune. Når ho
tenkte attende på Barndomen sin ... og heile Tidi
uppigjenom ... Hjarta kraup saman i ho av Rædsle,
og Kaldsveitten sprang um Tunnvangane. Sant nok; Gina
og Ebba hadde òg vori med på Høytreve; og dei var
fine, det visste ho då; men dei hadde visst ikkje havt
det på den Måten som ho. Dei hadde berre tott at
alt slikt var fælt og stygt dei ... og det hadde ho òg;
men ...

Elles kunde det ikkje vera so fårlegt kva slike Smågjentur
fann på; men sidan! Sidan! -- Å Gud ...
Hadde ho tenkt på anna enn Gutar og Truloving, kanskje,
og Kyssar og -- åh; og endå, endå elte det henne;
ho var ikkje yvi det; nei, ho var ikkje yvi det! Ho
skulde vera vaksi Menneskje, men ho var ikkje yvi det!
Ingin i Verdi drøymde um, kva ho kunde få for Hugsviv
i einslege Stundir; det var ikkje nemnande; det var slikt
som rette Damur ikkje visste um dessmeir, fyrr dei var
gifte; uff, uff, å Gud, å Gud; og so som det kunde
plåge henne, magtstela henne, taka Sans og Vìt ifrå

SIDE: 162

henne, brenne henne gjenom Blode som Eld ... uff;
ingi Dame hadde det so; det var simple Gjentur som
hadde det so; sjølvsagt var det i ei slik Stund at Emilie
òg hadde forset seg; å Gud ...

Kvi skulde det ikkje gå gali med henne som med
Emilie? Ho var òg Dotter til slik ein dåleg Fyr; han
Far hadde nok ikkje vori likare enn Thomas Throndby.

Folk gjekk visst og venta på at det skulde gå gali
med henne. Kor ofte hadde ikkje ho Mor kalla henne
for ei Gateflogse og undra seg på, kva Veg det skulde
bera; og Lea: tru kva Ende det skal taka med deg, som
hev so lite Arbeidshug ... og Pastor Holck; siste
Gongen ho var hjå han, då han tok deim kvar for seg
inn på Kantore sitt -- : du må agte deg, Barne mitt;
der er Snårur utlagde ved kvart Gatehyrna; og allstad
ligg Veidaren og passar på; haldt deg langt burte frå
alle Snårur, Barne mitt! Ein einaste Augneblink, og so
kann det vera gjort. Ja um det so var han med Hornbrillune,
han på Politistationen -- : eg vonar De agter
Dykk, so De ikkje kjem ned-yvi på desse Kantar att
... Såg dei det utanpå henne? Og denne ufysne
Professor Borchgrevinck; hadde han kunna finne på å
gjera so styggjeleg Narr av henne som han gjorde den
Gongen, dersom han ikkje hadde set at ho var ei av
deim, som -- uff; og gamle Schulze -- ; tenk, beint fram
bjode henne ei svart Muffe for ein Kyss ... og Junior
 -- : kom og sìt på Fange mitt, Frøken! -- plent som
ho skulde vera ei av deim, som ein segjer kva ein vil
åt ... å, å; dei såg det på henne; dei såg det
på henne; dei skýna og forstod at ho var ei slik; aldri i
Verdi vilde dei bera seg åt so, dersom dei såg at ho
var Dame. Det gjekk gali, det gjekk gali; det var greidt
at det gjekk gali; det var ikkje Tvil um det; å fy å
fy, å Spott og Skam; å, kvifor i Verdi hadde Mor hennar
ått henne.

Gå på Gata ja; ho hadde vori på den Hålka sjølv.
Det var greidt! Slikt skulde ho finne på; det var Moro
for ei slik ei. Tenk; slikt eit Varsl; ja reint eit Varsl;

SIDE: 163

det hadde vel vori noko i ho som hadde sagt, at det var
der ho skulde ende.

Når ho var betre i Lag trøysta ho seg med, at ho
hadde ei skikkeleg Mor. Det var greidt at det var Mori
det galdt um. Helst for Døtrane. Me såg då at Lea
hadde berga seg fint. Tom var heller ikkje verst; han
hadde gift seg med Tenestgjenta si der burte og livde folkeleg;
arbeidde ved ein Jønnveg og hadde Von um å
koma seg upp; det var styvelegt av henne å gå her og
pine seg med slikt-noko. Ein annan Ting var det med
Emilie; ho hadde ei låk Mor òg, ho, til å ættast på.

 -- Jomfru Thorsen var komi til Byen; ho hadde gjort
det dålegt med Delikatessehandelen sin og vilde freiste
no å bu i Kristiania og ha Loserande; ho kom til Mor
med Helsingar frå Kristiansborg. Det var ein Sundag
Fyrimiddag i Marts; ho sat og drakk Kaffi og skarra på
r'en sin ein heil Time.

Sakførar Lehmann var sjuk; Fru Mühlberg gjorde det
godt med Hotelle sitt; Bokbindar Lundstrøm hadde gift
seg med Hushaldargjenta si; Gamle-Kari gjekk og ståka
og lo som fyrr; ho sakna Fru Holmsen svært; aldri hev
eg kjent so hyggjeleg ei Kjering som Margrethe! sagde
ho. Men ho hadde søkt Skadebot hjå Fru Thorne; ho
er ikkje so vand på det, ho Gamle-Kari! -- Nei nei;
men eg lika henne godt likevel, eg, sagde ho Mor; ho
var so lettliva. -- Ja; ho læt det ikkje røyne for hardt
på seg; ho tek Verdi som det fell, ho. Ho hev visst
mange Slags Ærend å gå. Jamenn hender det at ho
er ute og fèr og kjem heim att med eit Barn i Fange;
ho hev nok skaffa meir enn eit Barn Foreldre, ho. -- 
Å ja; det er ikkje Gull alt som glimar ... lite Kaffi
til då, Jomfru Thorsen? -- Seg meg, korleis hev dei
det hjå Proprietær Storm no? -- 

Som dei sat der kom Onkel Solum. Nei Goddag! ropa
Fanny og spratt upp; det kallar eg ein Bråfagnad! -- 
Goddag, Fanny; Goddag, Mar -- Fru Holmsen ... Onkel
Solum var eit Grand brydd. Goddag, Herr Solum, svara
ho Mor -- ho var eit Grand brydd ho med -- ; er so
sjeldsynte Folk ute og ferdast? So skulde ho gjera Solum

SIDE: 164

kjend for Jomfru Thorsen -- : Agent Solum, ein av Holmsens
gamle Venir ... -- Nei men Pigejor, er det ikkje
Solum! Ja eg kjenner vel Dykk eg; eg hev nok varta
upp Dykk meir enn ein Gong; men kva var det eg skulde
sagt ... De var då ikkje Venir med han Skarven, De
då, Solum? -- Å, eg kjende han ... Nå; kor liver
dei på Kristiansborg då, Jomfru Thorsen?

Fanny stirde på Mor og Solum som um ho såg
Daudingar. Var han ikkje ein gamall Vén av Far? Kvifor
hadde ho Mor innbilt henne -- ? I Guds Namn; der
skulde vel ikkje vera noko gali?

Ho snikte seg ut. Som Hagl mot ei Glasrute slog
Minningar mot Hugen hennar -- : alle dei Gongine Solum
hadde vori her; Gleda på Mor når han kom; Ferdi
til Kongsberg; alle dei underlege Samrødune ho so ofte
hadde vorti send burt frå; dette at ho Mor alltid vilde
bu so fritt; alle Gåvune; all den Hjelpi .. og so var
han ikkje nokon gamall Vén av han Far? Kva i Jesu
Namn -- ; skulde slikt noko kunna hende og gå for seg?

Ei kald Skamkjensle breidde seg seint gjenom kvar
Léd og Lém på henne; Munnen vart turr; Andlite hennar
rengde seg. Ein Krampeknute sette seg for Bringa;
det var Gråten; men ho kunde ikkje få han upp.

Nei det var ikkje Råd. Det kunde ikkje vera Råd;
aldri i Verdi, aldri i Æva. Ho Mor hadde det so; ho
var noko fri på det; ho var ikkje fullfin; dette med
Lundstrøm t. D. ... eller det med Haltemikkel ...
nei, nei; fin var ho ikkje; tenk, vera Venir med slik-ei
som Gamle-Kari ... Difor kunde det òg vera sùmt som
tok seg rart ut; det kunde taka seg fælt rart ut; men
det var berre det at ho var noko fri på det soleis; ho
var ikkje simpel; nei, ho var ikkje simpel ...

Ingin Stad var det einslegt nok i Dag; all Stad var
det Folk. Fanny gjekk or Vegen for deim, rømde for
deim; dei måtte ikkje sjå henne. Dei vilde sjå det.
Dei vilde skýna det. Alt myrkna ikring henne; øvst
uppe sat Gud og var vreid; ho kjende Augo hans i
Ryggen som ein Kalde. Tankane trengde på og vilde
taka Vìte; ho torde ikkje tenkje, men kunde ikkje lata

SIDE: 165

vera; Mor, Solum; Mor, Solum ... Ho måtte finne
Folk. Men ho hadde ingin å finne. Det var ikkje ein
ho torde gå til no. Og Gud hadde ho gjengi burt frå;
Gud var henne vond. Å, kor skulde ho av; kor i alle
Land skulde ho av; no var ho meir rådlaus enn den
verste i Verdi.

Kyrkja? Gå til Kyrkja og gøyme seg burt i ei Krå
der ingin såg ho; leggje seg på Kne og beda til Gud;
beda, gråte, ty seg inntil han; segja honom alt, ty seg
tett inntil han; no var ho i Naud, no måtte han hjelpe
... å Gud, lat det ikkje vera sant! å Gud, lat det
ikkje vera sant! -- og no vilde ho aldri forlata han; aldri,
aldri ...

Ho torde ikkje gå i Kyrkja heller. Dei vilde glo på
henne; sjå at der var noko i Vegen; tru, at ho var frå
seg, nei; ikkje i Kyrkja heller var der Fred å få. Men
ho kunde ikkje vera åleine. Med eitt kom det Styre i
Gonga hennar; ho stemnde ned-yvi mot Byen. Dei stillaste
Vegane ho visste valde ho; og ho gjekk so snøgt
at det mest vart Sprang. Um eit Bìl banka ho på hjå
Kjenningen sin frå Krambui, Dorthe Baltzersen.

XVI.

Um Kvelden fylgde ho Dorthe på Samling.

Ein reisande Missjonær tala i Frimenigheiti; han hadde
Anden i forunderlegt Mål. Han tala heile Kvelden berre
til Fanny.

Han forsikra henne, med ei Kraft so ho måtte tru
han, at Jesus i Kveld venta på henne. Han hadde fylgt
henne lengi; ofte nok hadde ho kjent Kalle hans; stundom
hadde ho vel freista å fylgje det òg; men i Kveld venta
han på henne. Verdig? Ikkje verdig? Jesus vilde
ikkje hava nokon som var verdig. Dei som var verdige
kunde gå til Farisæingane og dei Skriftkloke. Jesus vilde
hava dei uverdige, han. Dei fortapte vilde han hava; dei
øydelagde, dei forkomne, Utskòte, dei som der ingi Råd
lenger var med. Hev du ikkje nokon Stad å gå av?

SIDE: 166

Er det ingin som hev Bruk for deg, ingin som vil vita
av deg? Er du pint, skræmd, tyngd; er du talma av
Synd og Skam, so du ikkje kann sjå Folk i Augo; er
det noko ved deg, noko gali, noko leidt, noko som du
ikkje kann tilstå for din beste Vén ... kom, Menneskje!
det er deg, han vil hava! det er deg, han ventar på!
Er du ikkje buin? Hev du ikkje Anger og Trege; er du
ikkje botferdug; er du ikkje som ein bør vera når ein
skal hugvende seg; elskar du Verdi og dei Ting som er
i Verdi; elskar du Syndi, so du ikkje kann rive deg laus;
hev du Uhug til Gud og hans Ord; vanvyrder du Herren
og hans heilage ... Det var då rettugt vel. Det er
dei ubune, Jesus vil hava; dei bune, lat deim gå til
Prestane! -- Dei ubune vil Jesus hava, so han sjølv
kann bu deim. Det var deim han døydde fyri! Kanskje
du trur han lét Live for dei verdige og fyribudde? dei
som ingi Frelse treng? Kjære, ver no ikkje fåvis då.
Du kann ikkje hjelpe deg sjølv, veit du; kvi må då
ikkje han få gjera det? Er du brydd? Skjemmest du
for å beda um Hjelp hjå ein som du hev svìki? -- 
Javisst hev du svìki han; dei hundrad Gongir hev du
svìki han; du hev negta han som Petrus, selt han som
Judas; skal han ikkje få Lov til å frelse deg for det?
Vil du gå i heile Live ditt med det på Samvìte at du
hev svìki han? Var det ikkje likare å gå stad og gjera
det godt att? Du trur kanskje han er tykkin? Veit du
kva han sa til Petrus? Petrus hadde vori vesall imot
han: fælt stakkarsleg og vesall hadde Petrus vori imot
sin Meistar og Vén; so kjem han og vil gjera det godt
att ... Då var vel Jesus vond? Han vilde vel ikkje
sjå til den Sida der Petrus gjekk? Veit du kva Jesus
sagde? -- Han sagde berre ein einaste Ting, men det
sagde han tri Gongir: Simon Petrus, elskar du meg.
Elskar du meg? han spurde ikkje um anna. Kva bryr
eg meg um dine Sviksverk og alt det der; -- elskar du
meg? det er Tingen. Gakk av og elsk han; alt det
andre du kann hava fari med i ditt stakkarslege Liv, det
hugsar han ikkje, det veit han ikkje um; elsk meg, segjer
han; og det forsikrar eg deg til: kom berre so vidt inntil

SIDE: 167

han at du kann sjå han, so elskar du han; du kann
ikkje anna enn elske han; han er den fagraste av Menneskjeborni.

Fanny sat og grét heile Kvelden. Ho grét til ho hadde
gråti seg trøytt; og då ho gjekk heim frå Møte, var
ho i Nådestande.

Sidan gjekk Dorthe og ho på Samlingar kvar Kveld.
Dei gjekk hjå Metodistane, Hernhuttane, dei nyevangeliske;
dei var hjå Adventistane, Irwingianarane, ja tilmed
hjå Mormonane; sistpå slo dei seg til Ro i den
vesle Ansgarmissjonen, der ein velsigna Guds Mann som
heite Andersson preika; der lika dei seg best lel, totte dei.

Ansgarmissjonen var svensk; Andersson var Stor-Apostelen.
Han var Sadelmakar frå fyrstunde; utantil
var han ikkje mykje sjåleg; og Mæle hans var håst.
Men når han tala, gløymde ein alt slikt. Det var ein
Eld i Ordi hans, som tok og mest tryllte; og han hadde
ein Kjennskap til Mannahjarta som ingin kunde hava
utan Andens Upplysning framifrå. Allvisst totte Kvinfolki
at dei fekk so mykje av han. Kvar Kveld når han
hadde tala flokka dei seg ikring Talarstolen i Hopetal til
å handtakast med han.

Fanny kunde ikkje lìva lenger utan i Samfund med
Gud og Guds Born. Ho bad, ikkje berre um Morgonen
når ho stod upp og um Kvelden når ho lagde seg,
men so ofte ho hadde Tid til det; og når ho ikkje hadde
Tid, lengta ho seg mest sjuk etter dei kjære Bønestundir.
Var det stilt i Bui, so smaug ho inn i det inste Upplagsrome,
"Skrap-Lagere", og bad; bad so lengi ho torde
vera burte, svira i Bøn; bad for alt Folk, for Houen
sjølv, for Ilsnæs, for Moe, tilmed for Junior; ho gløymde
jamvel ikkje Sjauaren på Storhandelsupplage; men mest
av alt bad ho for Mor si.

Mot henne kjende ho seg som ein Brotsmann reint.
Tenk, ho hadde ei Stund våga å mistru si eigi Mor;
for ei Magt Satan måtte hava havt med henne. Ho vilde
då no freiste å frelse Mor si. For at ho Mor ikkje
var hugvend, det var nok dessverre altfor visst.

 -- -- Og um -- ?

SIDE: 168

Satans Magt var skræmeleg. Sjølve Kong David hadde
ein Gong vorti Undermann for den. Vår eigi Dygd og
Ære var ikkje Takk verd; -- um ho Mor skulde hava
noko å trega på? Det var ikkje so; ikkje um tie Mann
sagde det, vilde ho tru det; det var berre den tåpne
Jomfru Thorsen som hadde gløymt, at Solum var ein av
Vénine hans Far; men um det no hadde vori aldri so
gali? Skulde ei Dotter døme si eigi Mor? -- Beda for
henne skulde ho; beda og bønsøkje, halde på med Bønir
og Påkallingar ... Til siste Slutten galdt det ikkje um
kva eit Menneskje hadde gjort og ikkje gjort; det galdt
um det kunde sleppe frelst gjenom Domen.

Heilt i Nådestande var Fanny likevel ikkje endå;
det vanta eitt: den hugheile Vedkjenning. Det var rådlaust
for henne å stå upp i Forsamlingi og vitne um
Jesus. Ikkje heime for Mor si dessmeir torde ho vitne;
ho Mor vilde berre gjera Narr. Ho gjorde elles Narr alt
no. Det er då eit fælt Renn på deg, sagde ho; hev
du vorti so reint for god for denne Verdi, tykkjer du?
Eller: aldri kann det vera Måte med nokon Ting; der
sìt ho og hengjer med Øyro og er so heilag at ho ikkje
kann få upp Munnen! I Krambui med freista Fanny
å løyne Gudshùgen sin; og hjå Thorseng torde ho
ikkje nemne eit Ord, endå ho svært gjerne vilde hava
frelst Lea. Å for eit vesalt og låkt Menneskje ho var.
Tenk; gå her og vita, at eins eigne Skyldfolk gjekk på
Kanten av det store Brådjupe, og endå tegja, tegja av
Otte for Verdens Spott; å, endå ho hadde langt att,
fyrr ho i Sanning var eit Guds Barn. -- 

 -- Ho Mor fekk ikkje slå seg til Ro likevel; endå
ein Gong laut ho flytja.

Det var Lea si Skuld. Ho tolde vel ikkje at Thorseng
skulde hava det Utlegge; og so kunde dei sagte ikkje
på annan Måte bli av med dette Loftshole uti
Trondhjemsvegen. Og til ho Mor var alt godt nok. Ho fann
seg i å flytja for Fanny si Skuld; Fanny fekk på den
Måten stuttare Veg til Krambui. Men ho vart ikkje
blidare på Lea for det; slik ei gamal Mor, jamra ho, er
nok berre i Vegen.

SIDE: 169

Då Andersson reiste, vart det meir armodslegt i Ansgarmissjonen.
Dei norske Forkynnarane tok etter han, men
kunde ikkje nå han. Dei sagde det same som han, og
sagde det på svenskt som han; men det vart endå
ikkje det same. Og so kom Våren og Sùmaren. Det
vart godt å vera ute. Og ein kunde i rette Røyndi
dyrke Herren der òg.

Men Soli og Ljose og Blomane var fårlege; mykje
verdslegt smaug inn i Hùgen hjå Fanny saman med
deim. Og so hende det noko som gav henne att mest
altfor mykje av Livsmode hennar.

Grete Magnesen tok til å søkje henne; ho turvte eit
vìtugt Menneskje til å lesa upp Forteljingi si for, sagde
ho. So var det ein solvarm, strålande Julisundag; dei
gjekk til Ladegårdsøyi, vilde vera i Fred. Då dei kom
der ut, fekk dei Húg til å lauge seg. Dei fann ein
einsleg Krok på Sudsida av Øyi, der Strandi var høg
og Skogen tett; der klædde dei av seg og gjekk i Sjøen.
Dei kunde ikkje symja, stod berre og plaska og vaska
seg; so vart dei kvate, skvette Vatn på kvarandre og lo.
Snart var dei uppe att; og med' dei klædde på seg lét
dei Munnen leike. Dei var i Lag og Lùne og rødde um
laust og fast; fortalde sistpå sine Kjærleikssogur frå
Barneåri. Dei var liksom ikkje so brydde no, då dei
hadde set kvarandre nakne; og her i frie Skogen, i Sùmar
og Sol, var det som dei kaldlege Løyndomane deira ikkje
var so store lenger. Dei skjemta um sine tvo ædle
Krambugutar; so tok den eine Sogo den andre; sistpå
var det vandt nok å vita, kven av deim hadde vori mest
gutekjær i si Barndoms Tid. Grete fortalde um ei av
sine Kjenningar som jamvel hadde vori trulova i Skuledagane.
Retteleg trulova. Ho hadde havt Brevskriving
med han og kysst han ... jau eg forsikrar deg til! -- 
Kysst han òg? -- Ja då! No var ho ei av dei finaste
Damune i Byen og vilde visst ikkje like å høyre meir
um den Greida; men sant var det likevel. Hi-hi; tenk,
eg hadde òg slik ein Hùg ein Gong til å kysse ein
Gut, heldt Grete fram; ja eg var reint lita då, skýnar
du. Og ho lagde til: Gud, so mykje Tull slike Smågjentur

SIDE: 170

kann finne på; det er ingin av dei vaksne, som
trur det! -- Fanny kasta seg um Halsen på Grete; ho
var so glad at ho kunde ha stortuta.

Ho var då ikkje simpel! Ho var som dei andre!
Kanskje dei fleste hadde havt det som ho. -- Å Gud,
so sæl som ho var. All Otten hennar vart burte som
Solrøyk i den kvite Lufti; ho vart lett for Bringa som i
gamle Dagar. Der var ikkje noko gali med henne! Ho
var Dame; ho var helsug; ho kunde sjå kvart Menneskje
i Augo; ho hadde inkje å fæle fyri; og tenk ho, som
hadde gjengi og trutt at ho var fortapt. At knapt nok
Gud kunde berge henne! Og so var det berre noko som
andre òg hadde å dragast med; noko som kanskje dei
fleste måtte vinne yvi. Å Gud, kor ho skulde vinne
yvi det! Å, som ho skulde bli Dame heilt ut i Fingerendane!
Kvar minste Rest av Skulegjenta skulde tynast
i ho; ikkje i Draumar skulde det koma for henne anna
enn Dametankar; å! ... ja med Guds Hjelp då, sjølvsagt.

Grete las upp Sogo si; Fanny kunde mest ikkje sitja
roleg. Ho roste Sogo for Endes, men fekk ikkje Tak
på eit Ord. På Heimvegen var ho so lystig at Grete
kjende seg brydd; uff, ikkje ber deg so jålut då! -- 
Uff; veit du ikkje at ei Dame aldri lær høgt? -- Men
Fanny gjekk heim til Thorseng og gav seg i si Hjartans
Glede til å leike og ståke med Veslegut, so ho mest
sette Barnestogo å Ende.

Nåden vart veik i Fanny no eit Bìl; det var Stundir
då ho mest trega på at ho hadde gjevi upp Teatre.
Å nei; det gjorde ho ikkje heller; det var greidt at ho
var sælare no, då ho hadde Fred med Gud; det var det
høgste; det visste me; og dessutan kunde ho ikkje nå
Teatre. Fem og tjuge Kronur Månaden rakk ikkje til
nokon Ting; Krambui sleit so mykje Klæde. Og det som
vart att, det turvte ho Mor so sårt til Huse. Ikkje um
Fanny tente femti Kronur Månaden vilde det bli noko
att. Ho Mor laut meir og meir slutte med Saumingi,
som sjølvsagt var; Gudskjelov, at Teatre var uppgjevi. -- 

Då Andersson i September kom til Kristiania att,
kunde det mest turvast. Det hjelpte au. Fanny vart

SIDE: 171

varm i Trui att; og ikkje nok med det; ho fekk jamvel
Nåde til å vitne. Det var i ei lita Heimesamling hjå
Dorthe, at ho fyrste Gongen fekk Munnen upp. Alle dei
andre vitna; det vart leidt å sitja der og tegja åleine;
Fanny gav seg Gud i Vald og reiste seg. Og det gjekk
godt. Ho var snart inne i Tonen; og dei rette Ordlagi
kom av sjølveseg. Det var ljuft å tilhöra Herren Jesus;
måtte me ikkje glömma at tacka honom for hans stora
kärlek, at han hadde reddat oss som en brand utur elden
... Dorthe og dei andre takka henne hjarteleg for Vitnemåle
hennar; og næste Gongen våga ho seg upp i den
store Samlingi med.

Her gjekk det endå betre. Det var liksom det spana
henne upp og kveikte henne, at det var so mange som
høyrde på. Då Møte slutta vart ho ynskt til Lykke av
fleire av Vénine; Andersson sjølv tok henne i Handi.
Ho var uppe sidan fleire Gongir; og ho måtte tilstå for
seg sjølv med Takk til Gud, at ho greidde det pent; det
var dei, som hadde mindre Nådegavur. Ho vart åtgådd
òg; ein av Brørane vilde endeleg fylgje den kjære Systeri
heim; og Andersson sagde henne nokre venlege Ord ein
Kveld; det var ei reint framifrå Ære.

Han var her berre stutt denne Gongen. Åtte Dagar
etter han var reist fekk Fanny Brev frå han. Ho vart
mest altfor byrg; elles var det noko rart, dette Breve.
"Älskade Fanny" -- nå, det var älskade i Herren; so
kom det mykje som var vent; men rett som det var spurde
han um dei ikkje skulde "skrifva du til hvarandra"; det
var mest for mykje. "Skrifva du til hvarandra ... att
vi kunde korrespondera med hvarandra om mera värdiga
emnen ... " Kva i all Verdi meinte han med det? Fanst
det meir verdige Emne enn det eine store: Frelsa i
Jesus?

Di meir ho tenkte på Breve, di rarare vart det. Det
vakna Tvil i henne; det kunde då vel aldri vera verdsleg
Elskhùg som låg under? Kunde det vera Råd at ikkje
sjølve Andersson var til å tru på? Ufysne, ulidande
Tankar kom; ho måtte hava Hjelp; ho gjekk til Dorthe
med Breve.

SIDE: 172

Dorthe las det og gav seg til å læ. Du ... innbiller
deg vel ikkje noko ... av dette Breve? sagde
ho; men Låtten var tilgjord. Nei, men ... -- Gakk
no berre ikkje ikring og syn det til Folk, sagde Dorthe
kaldmælt; dei kunde tru at det var narrvori. -- Nei det
kann du vita eg aldri hev tenkt på, svara Fanny raud;
men tykkjer du ikkje -- . -- Han skriv til alt Folk; han
kann ikkje so vel vega kvart Orde ... Sjå her. Gjer
deg berre ikkje til Narr no då!

Fanny vart styrkt i Tvilen sin; ho miste Trui på
Andersson.

Ho miste med det same Hùgen for Ansgarmissjonen.
Noko um Senn slutta ho reint med å gå på Samlingar.
Ho kunde ikkje lenger so trygt tru på dei Andens
Mennar som tala der. Det var slett ikkje sagt at
dei tenkte berre på å frelse Sjælir. Det var ingin annan
å lite på enn Gud sjølv. Ho fekk halde seg til
honom. Dorthe var visst ikkje so heit i Trui som fyrr,
ho heller; mot Fanny hadde ho au vorti kuldslegare enn
fyrr.

Men etterkvart som Trui dovna kom Tomleiken. Fanny
totte langt. Ho hadde havt det so godt ei Tid; no visste
ho ikkje kva ho skulde få i Staden for det som ho meir
og meir miste.

Krambui vart ein Gong til so stusleg som fyrr; ho
hadde ikkje noko å stå imot med. Kva i Verdi skulde
ho finne på. Det ho fyrr hadde drøymt um var slengt
burt og uppgjevi. Midt i sin Ungdom stod ho her som
eit bladlaust Tre. Dei var ikkje komne, Friarane dessmeir.
Ikkje ein var komin, utan Dauden i Lybekk. Og
ikkje kom det nokon heller; ikkje nokon som ho kunde
bry seg um. Ho kom vel til å stå der ved Disken til
ho vart so leid at ho gifte seg med ein Vadsekk. Det
vart Enden på Visa og hennar store Mod.

Kven brydde seg um ei fatig Gjente som stod og selde
Lereft og Garn! Draumane hennar vilde bli svikne;
Vonine vilde gå upp i Røyk. Um Kjærleiken ein Gong
tok til å bløme i Hjarta hennar, so vilde den òg svike. Ho
visste det; ho såg det. Gudskjelov at ho hadde Gud å

SIDE: 173

halde seg til; han sveik ikkje, han. Men no hadde ho
vorti so åleine.

Ho las eit og anna; som "Kjærlighedens Komedie".
Det var ei rar Bok. Falk og Svanhild som heldt av
kvarandre, men gjekk kvar til sin Kant utan so mykje
som å våge ein Freistnad, dei var svært so storfelde.
Slik skulde Folk vera! Svanhild var framifrå. Og so
var det slike gilde Vers. Ho huglagde Svanhild og Versi
hennar, so ho likevel trega at ho hadde gjevi upp Teatre.
Svanhild vart sistpå ho sjølv. "Jeg var en hjemløs i min
Moders Hus ... jeg var en hjemløs i mit eget indre
... " Gud, so sant det var. Og so Slutningsordi: "nu
falder Løvet; nu kan Verden få mig ..."

Guldstad var Tollaren; og Falk kom nok ein Dag;

"for første Gang på Jord
jeg fandt min Tanke bag en andens Ord ...
Halvt stødte du mig bort med hvas Forstand,
halvt vidste du med Milhed mig at drage,
som Havet drages af en sollys Strand,
og Fjeldet skyver Bølgerne tilbage ..."

Det sagde seg sjølv, at ho måtte gjeva han upp tilslutt;
då vilde ho trøyste seg som Svanhild:

"nu har jeg mistet dig for dette Liv;
men jeg har vundet dig for Evigheden."

Versi var so vene at dei grøtte henne; og Klangen av
dei sigersterke Rimi song henne glad. Ho tok til å
gjera Vers sjølv. Når ho smette seg ut i Skrapbui no,
so var det ikkje til Bøn; ho vilde dikte. Ho kvad um
Kjærleiks Sorg og Sut, so Papire ho skreiv på vart
tårevått. Ho song um den bleike Rosa som folna eismall,
av di ingin fann ho og feste ho ved sin Barm; um den
unge Riddarfrøkni som vart ute for Svik av Sveinen sin
og gjekk i Bylgja den blå; um den litle Småfuglen,
som sat åleine på Bjørkekvist yvi den stille Bekken og
døydde av Kjærleiks Saknad.

Av Grete fekk ho låne Ibsens Dikt; deim lærde ho
utanbokes. Best lika ho desse Småkvædi som ikkje var

SIDE: 174

anna enn eit Skimt, ein Klang, eit Bilæte; Gjenta i Kunstsamlingi
som sat heile sitt Liv og kopiera Murillo vart
eit Mynster for henne:

"... Øiets svømmende
Langsyn siger,
hun bygger drømmende
Skjønhedsriger."

Ho tok til å forstå at ho sjølv burde bli Målar. Ho
vart ulykkeleg kor som var; og det kunde då nettupp
høve for henne å sitja i all si Tid med symjande Augo
og byggje drøymande Venleiks-Rike. Svanhild hadde og
tenkt på å bli Målar. Uff; tru det kunde koste svært
mykje å lære å måle litegrand? -- 

 -- Ut på Vårkanten var det eit Danselag hjå Magnesen;
Fanny vart bedi og gjekk. Ho kunde ikkje anna.
Det var fyrste Gongen ho skulde få vera med på eit
rettelegt Ball; fyrr hadde ho aldri havt Ballkjole. Og ho
vilde ikkje danse; ho vilde berre sjå på. Kor som gjekk
laut ho sidan gjera Bot.

Kjolen kunde ikkje bli som han burde den Gongen
heller; men han fekk klara det -- : kvitt Blondety på
ein Botn av blått Alpakka. Yvi Aksline eit kvitt Fichu;
det klædde henne stormande. På den eine Oksli ei
raud Rose; i det rike glansbrune Håre like eins ei raud
Rose; det var all hennar Stas.

Ho kom i Lage og var strålande. Det var Fest um
henne av Ungdom og Frygd; Augo tirde, Kinni blømde;
Gutane røynde seg med å finne fagre Ord; mest gjekk
det på Samanlikningar med den friske Rosa. Den Fyrisetningi
at ho berre vilde sjå på, den rauk for det
fyrste Tilbòde ho fekk; ho gløymde Gud med ein sæl
Smil og støypte seg ør av Glede inn i Stimen.

Der var ein fin, kvìk medisinsk Student som heite Ås;
han gjorde seg til for henne heile Kvelden. Det var den
finaste Herren ho hadde set. Og samstundes var han so
påliteleg og truhjartug. Det opne ljose Andlite hans
kjende ikkje Svik. Ho trudde han av heile sitt Hjarta.

Det var noko leidt med det at ho var so styvi; det
var fælt so lite ho visste. Ho laut segja mindre enn ho

SIDE: 175

hadde Hùg til; det kunde vera so snart gjort å forsnakke
seg. Som vel var tala han for deim båe. Han
heldt henne med Drøs heile Tidi; lett, trøysamt, hyggjelegt
rødde han; dette var det då dei kalla Konversasjon.
Han tala seint og svært mjukt og drog på Ordi; r'en
vart stundom til j; dei tala vel so, dei fine Herrane no
for Tidi. Han var svært godt upplærd. Hadde Hùg for
Musik, Song, Målarkunst; når han vart Doktar og rik
vilde han hava det so og so gildt heime hjå seg; det
skulde hange fine Målarstykke på alle Veggir ... Kva
det kostar å lære å måle? Det kostar Tid, Frøken.
Ein må halde på i mange, mange År, skal det bli
noko av det; og so må ein liggje i Düsseldorf og München
og Pajis ... Noko lite? Ja eg skal seggja Dykk,
Frøken: det er mest verre å kunna noko lite enn inkje.
Og so hev me so skræmeleg mange som kann noko lite;
dei smøj upp so my'e Lereft, at Gud Fadej må tilgje
deim. Seg meg, målar De, Frøken?

Fanny lét stilt Målartanken sin fara.

Å; det var vonlaust so fåvis ho var. Kvar Stundi
nemnde han Ting som ho ikkje hadde Greide på. Det
var mojosamt at gå på Karl-Johan og "studéje Fysiognomier";
kva tru det var. Hans gode Vén Gabriel var ein heller
ihùga Bakkusdyrkar; kva var no det. Same Gabriel var
dertil ein ægte nojsk Prinsip-ridar; han sverma for modejne
Idear og var ein Hund etter jealistisk Kunst ...
Uff; ved Gud! ho måtte til å lesa. Men når skulde
ho få Stundir; og kor skulde ho få Bøkar ifrå ...
Ho torde ikkje so mykje som spyrja um Forklåring på
dei vande Ordi; slikt burde vel upplærde Folk vita; ei
Gjente frå ein Gjenteskule vilde skýna det alt. Å ja;
ja so, var alt ho kunde svara; uff! kor keid han visst
totte ho var. Denne Gabriel var nejvøs au; då våga
ho seg ut med eit Spursmål: De som er Medisinar
... kva er det i Grunnen å vera nervøs? Alle Folk
er nervøse, høyrer eg; og eg fær vel au snart til å vera
nervøs; når eg berre rett visste kva det var for noko.
 -- Nervøs, sagde Ås, det vil i det stoje og heile segja
det same som å vera ut-rangla; det vil segja når det

SIDE: 176

gjeld Herrar; er det Damur so ... ja De er ikkje nervøs
Frøken? ... er det Damur, so vil det jamnast segja
det same som tilgjord ... Ho lo; men uff; tru han
gjorde Narr? -- Framleies vilde hans Vén Gabriel slå
seg på Litejaturen ... Svermar De for Literatur, Frøken?
 -- Ja, eg veit ikkje ... -- Ja me her heime hev no
ikkje nokon Literatur; for De vil då ikkje koma med
slikt noko som denne Landsens Hæst uppi Gausdal, som
berre ligg og preikar um Jepublik og slikt noko ... -- 
Ibsen -- ? våga ho vart; er ikkje han -- ? -- Ja Ibsen;
det er endå noko; han hev då so mykje Vìt at han
etterliknar ein verkeleg Diktar; men elles skal eg segja
Dykk, Frøken: der er ikkje meir enn ein Diktar i Verdi;
der er berre ein. Han venta at ho skulde gjeta; ho
torde ikkje. Ja no trur De vel, heldt Ås fram, at eg
meiner Shakespeare; alle Folk so kjem dei med denne
keidsame Shakespeare; nei ser De! Henrik Heine, det er
Diktar det. Du hast Diamanten und Perlen, hast alles,
was Menschenbegehr, und hast die schönsten Augen; mein
Liebchen, was willst du mehr? -- Ho skýna det um die
schönsten Augen; han sagde det so at det vart ein fin Ros
til henne.

Ås lét seg føre fram for ho Mor, og var hyggjeleg
mot henne med. Ho Mor vart svært fornøgd; ja sjå det
er ein Herre, sagde ho. Fanny smilte sælt; Hjarta hennar
banka under det blåe Kjolelive. -- 

 -- Ein Sundag seinare råka Fanny han att på Karl-Johan.
Ho råka han att oftare. Han tok til å gjera
Kur på Ålvor.

Han tok henne med i Teatre og på Kakebui, på Konsertar
og på Turar. Stundom var ho Mor med; men
for det meste var dei åleine. Han venta på henne
utanfor Krambui um Kvelden og fylgde henne heim; han
fylgde henne heim um Middagen òg stundom. Det gjorde
ikkje honom noko at ho var Krambugjente; han var i
Sanning fin. Å Gud; ho heldt visst av han. Tenk, um
ho kunde få frelst han. Han var eit fælslegt Verdsbarn.

Ikkje for alt i Verdi måtte han forstå at ho var gudeleg;

SIDE: 177

so vesal var ho; so låk var ho; men ho bad for
han. Ho vart meir ihuga i Bøni enn nokosinn; og Bønine
hennar vart so varme at ho totte Gud måtte høyre
deim. Kvar Gong ho råka han att såg ho etter, um
han ikkje skulde ha vorti noko meir ålvorsam no. Men
nei; han var det same glade Verdsbarne som han hadde
vori.

So freista ho å hjelpe Vårherre. Um Sundagane, når
dei gjekk og dreiv, fekk ho han med på Kyrkjegarden;
når han fekk Dauden so nære, kunde han vel koma til
å tenkje seg um. Bien, warum nicht? sagde han og
gjekk med; so gjekk han millom Gravine og tala um
Moro og Musik som elles. Det beit inginting på han.
Sistpå vart han leid av Kyrkjegarden. Herre Gud, kann
me ikkje finne mindre grøtelege Stadir å drive på då,
sagde han. Ho lo og gav upp Voni. Han var i Grunnen
eit stort Barn. Vårherre fekk hjelpe 'n når hans
Tid kom. Han var gild som han var no òg då.

XVII.

Gamle Houen sagde aldri eit Ord; Fanny var stød på,
at han var misnøgd. Ho gjorde nok det ho kunde. Forsømde
aldri ein Minutt; var på Staden sin um ho so
ikkje var frisk; gjorde meir enn ho var nøydd til; greidde
so kvìkt med Folk, at dei helst kom til å kaupe meir
enn dei vilde; laug til Bate for Husbonden sin, so ho laut
undrast på det sjølv; men nei; aldri eit Ord. Han var
misnøgd. Jomfru Stange måtte ha vori glupare. Fanny
torde ikkje kny um Lønspålegg; takke Gud, um ho ikkje
vart uppsagd. For eit rådlaust, ubrukelegt Menneskje
ho var; um ho brùka seg av all si Magt, so dugde ho
ikkje til so mykje som å selja Lereft.

Men ein Dag sagde Houen eit Ord som var jamgodt
med tusund; han lagde på Løni for henne. Ho skulde
hava firti Kronur Månaden no. Fanny sprang heim og
fortalde det både med Gråt og Lått; heile Ekeberg var
falli frå Hjarta hennar, sagde ho; ho tok heiltupp til å

SIDE: 178

få Vyrdnad for seg sjølv. Då gjekk ho Mor ut og henta
heim ei Flaske Bokk-øl. Jamenn lyt me ha Råd til å ha
det lite koselegt i Kveld, Gjenta mi, sagde ho.

Og no gav ho Mor frå seg alle sine Søkjarar so nær
som Assessorfrua. Henne vilde ho halde på for god Vénskaps
Skuld. Ho totte visst òg det var svært gildt å bli
henta med Hest; -- "stend dei i Glase hjå Larsen no?"
kviskra ho gjerne med same ho skulde køyre. -- 

 -- Fanny vart ikkje rikare enn fyrr. Men ho tok seg
Råd likevel til å leige eit Fortepiano.

Det var eit gamalt firkanta Hakkebrett som ho fekk
for halvonnor Krone um Månaden. Nokre lette Musik-
Stykke fekk ho lånt hjå Fru Kahrs, som elles no heldt
Sengi. So sat Fanny og klimpra og spéla so ofte ho
hadde ei Stund. Det var ikkje mykje Ljod i den gamle
Kassa. Men Tonen var ven. Der var noko spedt og
fortenkt ved han, noko dust, drøymande, harpelint; han
song um gamle Stogur med sin Fred, um gamle Fruir
med sine Minne. So kunde det råke ein Sundag Fyrimiddag,
at Ås kom upp; då song han; og ho spéla til
og gløymde all Heimsens Møde. Ho var den unge Gjenta
i Kunstsamlingi; det symjande Langsyn i Auga sagde, at ho
bygde drøymande Venleiks-Rike; Susen frå det gamle
Klavére vart Musik, Tonebylgjur som Songarskìpe hans
siglde på. Alt vart Ljos og Sæle; Tonane livde og tala;
dei norske Fjelltonane fekk henne til å læ med sin
trollske Skjemt, og ho vart kjensleveik av den mjuke
Sorg i dei slaviske og magyariske Folkelundar.

Og so gjekk dei Turar i Lag. Han rødde; ho høyrde
på. Han fortalde frå Studentersamfunde og Selskapslive,
frå Læresalen og Sjukehuse; han rødde um Skræddaren
sin og Klædningane sine og tok ho på Råd um
Handkragar og Slips. Ho fekk Greide på alle Framtidstankane
hans. Han fortalde kva Stil han vilde hava Romi
sine budde i, kva Fabrik han vilde taka Pianoe sitt frå,
kva Målarar som skulde vera fram-synte på Veggen
hans; han sagde kva der skulde stå på Helsingskorte
hans, og forklåra korleis han vilde bera seg åt med å
få fin Søkning. Han var hjartans barnsleg, den store

SIDE: 179

Guten. Når han hadde fengi nye Klæde eller ein ny
Hatt, var han reint til å læ åt. Han snudde seg rundt
framfyri henne og spurde um han ikkje var pen; seg
meg beintfram, Frøken, er ikkje den Hatten framifrå,
tykkjer De? Han vart svært fornøgd, når ho kalla han
ein Sprett. "Vet Di hva Di er, Ås?" -- "Nei?" -- 
"Di er en Laps!" -- Han smilte, småplistra, keika seg;
 -- um ho visste kva ho var då? -- Nei? -- "Nydeli!"

Ved sløglagde Spursmål fekk ho han til å greide ut
det ho ikkje forstod; han vart Læraren hennar. Dei dreiv
i Lag ut-yvi Sumaren og Hausten og kunde sistpå tala
saman um noko av kvart. Men sùmt var det likevel,
som ho ikkje kunde få rett Greide på av han.

Hjå Thorseng las ho kvar Sundag Aftenposten; der
var mykje ho ikkje forstod. Det såg ut til at det var
fårlege Tidir me livde i; alt som godt og heilagt var
låg i Dauds Von; nokre fæle Fantar i Storthinge vilde
velte Verdi; når ho spurde Ås um slike Ting, svara
han berre med Lentur. Kva ein Vinstremann var ? -- 
Ein Vinstremann var ein utarma Fyr som søkte Post i
Statsrevisjonen. -- Republik? -- Republik vilde segja, at
Digtaren Bjørnson skulde vera Konge i Staden for Oskaj
den andre. Folkehøgskulen? -- ein Stad der Bondegutar
vart lærde upp til å tala på Vers og lìva av Solskin og
Lån i Hypothekbanken. Vilde ho vìta meir, so sagde
han: å nei Herre Gud, lat oss no vera Folk og ikkje
snakke Politik då! Politik ser De, det er noko som kann
høve for Listerbøndar og Lagsmennar i Kristiania Arbeidarsamfund;
det er ikkje for oss som er betre vane!

Ås gav seg ikkje innpå ålvorsame Ting; og gjorde
han det, so vart det ålvorsame au lettvint. Det kunde gå
mest for vidt. Ein Gong fortalde han, ende fram, reint
som inginting, at Gabriel, Vén hans, var Fritenkjar. Jøss!
kva er det De segjer, braut ho av; De må då ikkje
segja slikt lel! -- Herregud, når det er sant? -- Sant!
Og slikt eit Menneskje kan De ha Lag med? -- Ja det
kann eg vel? Det vert då ikkje mi Sak det? -- Nei
men ... det må då vera fælsleg uhuglegt! -- Ja eg
tykkjer det er Tull av han eg, sagde Ås; for De kann då
skýna me må tju på Våjhejje ... ja meiner ikkje De

SIDE: 180

au det? Kammeratane mine segjer at dette berre er noko
eg gjeng og spjåkar med; men eg forsikrar Dykk på:
eg skýnar ikkje kóss me skulde greide oss, um me ikkje
hadde Vårherre! Sjå no berre som dette: der ligg ein
Mann og er reint klar. Me kunde våge Toppen på, at han
ikkje lìver til i Morgo. Nå; so fell han burt og ligg
der ei Stund; og so med ein Gong kvìknar han til att,
og blir so frisk som ein Fisk og lìver i mange Hejjens
År. Slikt noko lyt ein då hava som ei Forklåring på,
kann De skýna. Eg held med Lochmann, eg; me hev
mykje Bruk for Vårherre i Medisinen. Nei men no skal
eg fortelja Dykk noko som hende nedpå Mat-stogo igår;
eg skal segja Dykk, alt Folk er so upp i Under på kva
det er for ei fin Gjente eg hev fengi fat på ... -- 
Uff; han var i Grunnen skræmeleg lettlynd.

Stundom råka ho han i Lag med denne Gabriel; og
no, då ho hadde høyrt dette fæle, lagde ho Merke til
Fyren. Det var rart at ein Fritenkjar kunde sjå soleis
ut, totte ho. Noko hustri var der ved han, det sagde
seg sjølv; ein kunde sjå at han ikkje hadde Sjælefred; men
elles såg han ut som anna Folk, ja var heller ein ven
Kar. Dei brune Augo hadde ei god Bragd; Andlite var
ålvorsamt og fint; det silkemjuke kolsvarte Munnskjegge
tok seg godt ut til den djupbleike Hamlìten. Han gjekk
godt klædd og hadde eit finslegt Lag. Bergensmåle lyddest
vent i Munnen hans, syngjande lint, stundom barnslegt.
Det einaste leide med han var at han banna; men
det var der mange som gjorde, og var ikkje Fritenkjarar
for det.

Ein Dag sagde han noko som gjorde henne mest glad
i han. Det var ein Sundag Fyrimiddag; dei råka han
utanfor Grand; der stod han og rødde med ein halvlurvin
Fyr, som nettupp då gjekk ifrå han. Nå, Goddag, Gabriel,
sagde Ås; kjenner du òg den Riddarsmannen? -- 
Nei; kjenner du han? -- Ja det veit den søte Gud; det
er den støjste Slusk og Snytarfant i Kristiania. -- Å
Fanden, sagde Gram; og eg som gav han tvo Kronur!
 -- Tosken; og dei tvo Kronune hadde du vel lånt òg?
 -- Nei eg lånar då ikkje Pengar fyrst i Månaden ..

SIDE: 181

Fanden til Tull då! I Grunnen kunde eg havt Bruk for
dei tvo Kronune sjølv i Dag. -- Nå ja-ja, trøysta han seg;
han Slusken hadde vel òg Bruk for deim; Sluskar skal
lìva dei med, for Pokkeren ... adjø! -- adjø, Frøken!
 -- Gud, so lettlynd som han visst var. Men tenk:
"Sluskar skal òg lìva!" Det var i Grunnen vakkert.
Undrast på um Ås kunde ha lògi eit Grand på sin
gode Vén?

Ein einaste Gong kom ho til å tala med han; då
forstod ho, at han nok likevel var ein leid ein.

Ho kom til å segja at ho ikkje vilde gifte seg; han
tok det med Ålvor og vart sint. At ho vilde koma med
slikt, som ho då neigu ikkje meinte! Jau det skulde
vera fint, um ho vanta den Turfti! Det fanst ikkje noko
so vonlaust som ei Gjente som ikkje hadde Bruk for å
gifte seg; og dessutan, kor som var, so skulde ein gifte
seg; det var smaklaust å gå ugift!

De gjeng då ugift sjølv, sagde ho, endå ho visst ikkje
burde svara på slikt Snakk.

Ja gudbevars; til Dato hadde det endefram ikkje lati
seg praktisere; og elles so var det ymist å tenkje på,
her med. Eit Menneskje som ein skulde vera i Lag med
heile sitt Liv, det fann ein ikkje so i ein Snedd ... Hugtekin?
Ja; Kvinnfolki trudde det; berre ein var hugtekin so var
alt greidt ... Når det bar til Stykke so var det snartsagt
det minste! Spursmåle var um dei tvo forstod kvarandre;
og då måtte dei stå på det same Daningstìg
på Lag, hava i det store teki dei same Hugdrag; dessutan
var det alle desse Småting; eg, sagde han, kunde
t. D. aldri vera gift med ei Dame som ikkje hadde Sans
for å klæde seg vent; tenk Dykk det!

Fanny såg nedyvi Klædningen sin; han var ikkje svært
ven; ho totte Gabriel var ulidande. De er nok vand på
det, De, sagde ho.

Vand på det? Han berre endefram var soleis. Heller
ikkje, heldt han fram, kunde eg vera gift med ei som
ikkje gjekk vent; eller ei som åt med Kniv; eller ei
som lo mykje ... Det er visse Ting, ser De, som hev
den og den visse Verknad på det og det serskilde Nervesystem;

SIDE: 182

det nyttar ikkje å slå seg uvyrden; ein må
sjå etter det, når ein skal velja.

De kjem til å sjå Dykk vel fyri, De då, smilte Fanny.

Ja. De vil segja at ein kann skiljast att, song han
på i ein sturin Tone; men slikt noko gjer ikkje eit
Menneskje med Folkeskikk. Hev ein Nervur, so skyr ein
sovori; ein vil ikkje hava sine Privatissima på Pøbelmunn.
Då visst ikkje fyrr ein hev vorti so demoralisera,
at det mest kann bli slikt Slag med heile Greida.
Berre den simple Ting å segja til ei som ein hev havt
det godt med: no vil eg ikkje meir ... ja ein drygjer
med det òg, til det mest er for seint. Eg veit um det
frå slikt eit lettlyndt Samhøve eg hadde ein Gong ...
Hm! kremta Ås; Gram gådde det ikkje; -- det var sgu
slett ikkje noko rart Høve, men likevel -- ; å gå og
segja til den snilde Gjentungen, som eg visste var eit Grand
glad i meg: no lyt det vera slutt ... Ja eg er ikkje
snar-kløkkjen; men neigu um eg nokon Gong hev gjort
noko som var stort verre ...

Hm! -- Seg meg, hev du ei Klokke som gjeng rett,
Gram? sagde Ås brydd; Fanny såg fornærma ut; Gram
harma seg, kunde ein sjå, og tok Avskil. Ja, han kann
vera taktlaus, sagde Ås. Seg meg, hev De høyrt gjeti
det som gjekk for seg i Arbeidarsamfunde igårkveld?
Det er no eit Fantebøle i Grunnen, det Arbeidarsamfunde
... -- Men Fanny kunde ikkje vera so sinna på Gram
som ho burde. Det var ein underleg Kar; tenk; taka
det so vidt ålvorsamt med ei Taus av det Slage! Det
var visst noko godt i det óg; men uff; fortelja sovori
liksom det skulde vera ein reint endefram Ting ... jau
han måtte vera Fritenkjar. Ås snakka: ... fælande
mojosamt, overlag vyrdlaust, plent som det høvde åt den
Lurven til Fatigforstandar ... Fanny kvakk upp ved
Orde Fatigforstandar og tok til å lyde etter att.

Ein Gong råka ho Ås hjå Magnesen; der song han
med' Grete spéla, og Fanny var so åbruig at ho snaudt
kunde dylja det. Sidan hende det oftare at dei var i Lag
med Grete; det var som ho vakta på, når dei var ute
og dreiv. Og ho gjorde seg til for Ås, so det var reint

SIDE: 183

ufysi. Fanny totte Ås burde skýna kor simpel Grete i
Røyndi var; men han gådde ikkje det Slag; rødde med
Grete plent som med Fanny, og um nett dei same Ting; ho
vart sinna Gong etter Gong, og tok Hemn ved å gå
Turar med Moe, Lagerdrengen. Ein Sundag Fyrimiddag
rødde Ås mest berre med Grete; det var um noko Musik,
som Fanny ikkje kjende til; etterpå baud han deim
båe tvo med seg på Teatre. Grete sagde ja Takk; men
Fanny svara nei. Ho var so harm at ho knapt kunde
styre seg. -- Uff, det var leidt, sagde Ås; skal De
nokon Stad av då? -- Ja, svara Fanny, eg skal vera
med Moe i Arbeidarsamfunde! -- I Arb-? Ås spilte
Augo vidt upp. -- Ja. God Moro i Teatre; adjø! -- Ho
gjekk; det var so vidt ho klara Gråten.

I Røyndi kom ho til å gå i Arbeidarsamfunde. Moe
gjekk med, so viljug som eit Bybòd; han var so velsigna
snild. Det var slett ikkje ille der nede. Det var
noko dei kalla "selskapeli Sammenkomst"; der var Upplesnad,
Musik, Song; sistpå skulde det jamvel vera Dans;
ho råka Kjenningar frå Ålmugeskulen og fekk nye
Kjenningar; det var hyggjelegt, og ho kom i Godlag. Ho
vart førd saman med ei ung, kvìk, vìtug Gjente som heitte
Helga Thorsen, og med ein kvat Kar av Namn Markussen
 -- Markus Olivarius vart han kalla; i Lag med deim
og Moe sat ho i Restaurasjonsrome og hadde Moro ei
lang Stund. Markussen var svært løgleg. Nærsagt mest
når han lo sjølv; han lo so Take kunde lyfte seg frå
Veggine. Han yvihørde ho i alle Lærdomsgreinir; i
Landkunna fekk ho det Spursmåle: kva heiter dei største
Øyane i Sverig? Ho visste det ikkje; han svara sjølv;
Sveriges största öer äro: Öland, Gottland och Hindöen i
norra Ocean ... det segjer Dr. Daniel Djurberg, rector
Scholæ och ledamot af kosmografiska societeten i Lund -- 
ah!!-ha ha-ha! Fanny visste ikkje kvar Hindøy låg, men
lo likevel; lo berre åt Markussen. I Målkunna måtte
Fanny forklåre kva ho forstod med Norsk; då ho var
ferdug og trudde ho hadde greidt det, sagde Markussen:
fullkomeleg rett, berre umvendt. Ha!-ha-ha-ha! Jaso;
so Frøken Holmsen ikkje var god Nordmann? hadde ikkje

SIDE: 184

Greide på sitt norske Mål? Men so kunde ho kanskje
russisk? -- Ikkje det? Ja men russisk var eit gjævt
Mål; mest likso gjævt som Landsmåle. Måtte han
spyrja -- torde han fråga -- , kvar Frøken Holmsen stod
helst i den politiske Striden? Inginstad? Det var klent!
Heldt ho kanskje med Johan Sverdrup? -- Ikkje det.
So heldt ho med Regjeringi då? -- Ikkje det heller?
ah!!-ha-ha-ha! -- ja men då var ho Slingringsmann?
Der var ikkje meir å velja i; og han gav ei politisk
Utgreiding som fekk Helga Thorsen til å segja at han
sjølv var Slingringsmann. Du er so ulideleg upartisk!
skjelte ho. Eg er Regjeringsmann, eg! svara Markussen.
 -- Å Tøv, sagde Helga Thorsen. Det vart Ordskifte;
Fanny tok til å forstå sùmt; Politik syntest vera ein
ålvorsam Ting; det var Ålmenn-baten det galdt; Markussen
hadde Rett; me kunde ikkje vera likesæle um dette.
Og so gjekk han Spretten, Medisinaren, berre og gjorde
Narr ... Ein litin gråklædd mager Kar kom og helsa
og vart fagna som Kjenning av Helga og Markussen; det
var som det livna i det skarpe, sturne Andlite hans då
han såg Fanny; i all Verdi ... det var Student Uchermann!
 -- Er det ikkje Frøken Holmsen? Han helsa
hjarteleg, og takka med eit serstilt Tonelag for sist. Var
det ikkje det eg visste, at eg måtte råke Dykk att?
smilte han. Smilen hans var eit Grand skakk, men i
denne Stundi reint fornøgd å sjå til.

Han sette seg hjå Fanny, fekk seg eit Ølglas og tok
til å røde um gamle Dagar. Mæle hans var skralt og
brast lett; han enda gjerne med ein liten arg Fisteltone.
Det er vel so vidt De hugsar meg, De, sagde han; og
endå må Gudane vita kva det hadde vorti av meg, um
ikkje De hadde vori! -- Eg? lo Fanny brydd. -- Ja, det
var vel Dykk uvìtande, heldt han fram med den skaktlentuge
Smilen sin; men den Gongen då den store Livsvoni
mi brast ... sæle Far min hadde innbilt meg, at eg
skulde bli ein Händel eller Beethoven ... hadde eg
ikkje då havt Minne um den unge Valkyrja ... som
steig meg ung og frisk til Møtes den Gongen og sagde:
ikkje gjev Dykk! ... eg hadde sgu gjevi meg, eg! -- 

SIDE: 185

Uff; eg var nok ikkje rart til Valkyrje dessverre. -- De
vart no til det for meg. No lìver eg på Leivdine, gudbevars;
men eg lìver då; eg hev noko å bry meg um
og noko å arbeide for; og kva gjer det, um mitt eige
vesle Tilvære gjeng til Gruns; den einskilde Mannen gjer
korkje frå eller til; Folkeframgangen, det er Saki.

Det var eit anna Folkeslag, dette; dei lìvde i ein Heim
som ho slett ikkje visste um. Ho måtte inn der; ho
vilde inn der. Kvardags-tøve var ikkje utherdande, helst
når ein visste at der var noko høgre. Men Gud, kor
ho turvte Hjelp; Gud! um De visste, kor fåvis eg er!
sette ho i. Det trur eg nok, sagde han; på Gjenteskulane
lærer de vel ikkje anna enn tenkje på Gutane,
veit eg! Ho raudna noko; det kann De då ikkje segja,
meinte ho. Jau, nikka han; dei lærer det ved denne
gjenomførde Avstengjing. Det vert lagt slikt eit Lag på
denne velsigna Kýns-Skilnaden ... dei må koma til å
undrast på kva det er for noko rart med Gutane, sidan
dei ikkje må vera i Lag med deim. Og Forundringi
avlar Forvìtinskap. Det er likeeins med Gutane. Og
Skulen skal Skam ikkje hjelpe deim stort, for det meste!
 -- Kannhende. -- Det fyrste som må gjerast er å
tyne heile Skuleverke, heldt han fram. Hev De høyrt
slikt Tull -- : fyriskrive ved Lov, at alle skal lære det og
det, og like mykje av det og det, og plent på same
Tidi og same Måten ... det er som dei gamle Underdoktarar,
som gav den same Lækjedomen for alle Sjukdomar
og den same Mengdi for kvar sjuk ... probatum
est! sagde dei; jagu var det probat! -- Men var det fritt,
so vilde mange inginting lære. -- Dei som inkje vil lære
skal vente til Trongen kjem; då skaffar dei seg sjølve
den Kunnskapen dei hev Bruk for. Det einaste eg kann
segja eg veit, hev eg lært meg sjølv lengi etter eg vart
fri Skulen. (Å Gudskjelov; so kunde ho òg, kannhende ...)
Og ingin skal fåst med å halde Skule utan
den som hev Kall til det. Eg hev i mine Dagar kjent
ein einaste lærar som var Lærar. -- Eg hev visst òg
berre kjent ei, når eg skal tenkje meg um ... Fru
Kahrs på Kristiansborg; kanskje De kjenner henne? -- 

SIDE: 186

Var det ikkje ho, som vart sett på Dør? -- Ho kom i
Ugreide med Presten der uppe, trur eg. -- D'er greidt!
sagde han med sin skeivaste Smil; finst det noko i dette
Lande som der er Vonir i, utan at Sogo um det sluttar
med dei stutte Ord: men so kom Presten?! -- Mæle
hans kom burt langt upp-i Fistelen.

Han gløddest upp yvi det at ho stod i Krambu; den
største Voni me hadde no var, at Kvinna kunde taka til
å bli sjølvstendig. Enn all den gilde Krafti som låg
unytta der. Gjæv, stor Kraft, som dei ikkje hadde visst
å brùka til anna enn Matlaging og Hosebøting. Og so
til å "gjera Live fagert" for oss Mannfolki, som jagu
kunde vers'god halde Live vårt fagert sjølve. Aldri
hadde det vori gjort større Nedvyrding enn mot Kvinna,
sagde han. Ho hadde vorti tilsulka, nedtrakka, utskjemd;
dei hadde demoralisera henne frå Grunnen av, brùka
henne til Leike, Lastdyr, Frille; altid brùka henne; aldri
lati henne få lìva sjølv; aldri gjevi henne Lov til å
vera Menneskje ... Uchermann tala seg varm; Helga
Thorsen blanda seg inn med djerve Ord; nye Utsynir
opna seg for Fanny til alle Kantar. Å, som ho hadde
vori innestengd. Gud, so armodslege, vesalle Tankar ho
hadde havt um all Ting. Som ei Gås og ei Jåle hadde
ho livt; ho hadde ikkje havt Vitring um nokon Ting,
ikkje um sin eigin Vyrdnad dessmeir. Det hadde nok
meir på seg å vera Menneskje enn ho visste um. Å,
so sæl ho var, som endeleg hadde funni Folk; ho fekk
gå i Skule hjå deim no; her stod ho framfyri det
høgste; det kjende ho på seg. -- 

Dagen etter råka ho Ås; han var aldri det Slag
tykkin; tenk; ho kunde ikkje so mykje som få han
åbruig. Han lagde i Veg med sitt vanlege Snakk; ho
totte mest ikkje det var noko Moro: eg skal segja Dykk,
eg hadde ikkje noko vidare å gjera i Efta; eg gjekk og
trøytte Tidi til Klokka var so fem; då kom eg endeleg
på noko som der var Meining i; du kann då gå upp
til Gabriel, segjer eg til meg sjølv; ja som sagt so gjort;
eg gjekk upp til Gabriel; men då laut eg vel bisne,
kann De tru; tenk! han var heime. Men det hadde

SIDE: 187

sjølvsagt sin Grunn; Svine var ikkje uppe endå. Nei
då; låg og sov som ein Kvelpunge. Nå; so jeiste han
lite på Hovude då, og skulde sjå kven det var som
kom; og då han såg det var eg, so sagde han
sjølvsagt: jeis til Helvìte; kom og ver med, segjer eg
... ho høyrde ikkje etter lenger. Det var greidt! -- 
der kom Grete. Han vitta til henne som vanlegt; Fanny
vart sinna; på heile Heimvegen sagde ho ikkje eit Ord.
Seg meg, hev De noko å gjera i Kveld, Frøken Holmsen?
spurde Ås. Ja; eg skal i Arbeidarsamfunde! svara
Fanny. -- Ish, so ulidande som De hev vorti då! Og
so dette ufysne Arbeidarsamfunde!

Ho var ofte sinna på Ås, og kom dermed til å
ferdast mykje hjå sine nye Kjenningar. Ho vart bedi
med i "Ungkarslagi" hjå Helga Thorsen, der Uchermann
au kom; det var dei gildaste Folk ho noko-sinn
hadde kjent. Og dei hadde Moro, endå der var Ålvor
i Leiken. Når ho so råka att Ås, kunde ho mest ikkje
like han. Snakke hans høyrdest flatt; og denne Spretteferdi
hans var utekkjeleg. Men søt var han og vart han;
ho kunde ikkje gjeva han upp. Ho burde visst gjera det;
Gud, som Helga Thorsen vilde vanvyrde henne, um ho
visste at ho gjekk her og lét seg gjøle for av slik ein
Sprett! Men ho kunde ikkje; ho fekk heller freiste å
gjera han betre. Uff; kann De no ikkje vera litegrand
ålvorsam då, Ås? Kvi skal De stødt gjera Gjøn med
allting? -- Han svara med Fjas. Ho Freista med Ålvorstale;
ho ordskiftest med han; det var ikkje sant at Johan
Sverdrup var ein Taburetjagar; det var ikkje sant at
Vinstre berre tenkte på si eigi Torv; det var Folkebaten,
Folkeframgangen ... -- Nei men eg vil då ikkje tru,
at desse katilinajiske Eksistenser uppi Arbeidarsamfunde
øydelegg Dykk, Frøken? De er då eit upplært, vìtugt
Menneskje? -- Nei men seg meg beintfram, Ås: er det
inkje noko som kann gjera Dykk ålvorsam? -- Hm
... det måtte vera um eg kom ut for slikt eit politisk
Fjuentimmej frå Arbeidarsamfunde ... -- Uff!

Han lagde seg til ein ny Eid: dersom det og det ikkje
var so og so, "kunde ho kalle han ein Stojtingsmann!"

SIDE: 188

Eit nytt Stykke på Teatre var so keidsamt, at han fekk
Tæring i Ryggen av det; det var "næsten likeso kjedeli
som Politik". Når han hadde lesi trutt ein Dag, so
sagde han at han hadde lesi seg "så mærra dum, at
han ved Gud kunde vera i Stand til at disputere om Statsrøddernes
Adgang til Stojthingets Fojhandlingej!"

Det såg vonlaust ut. Kva Slag Ægteskap skulde det
bli, når dei ikkje kunde hava sams Hugmål; Helga
Thorsen vilde nok vita kva ho skulde kalle Samlive
deira då. Ho plåga han med Ålvorsspursmål so han
vart reint upprådd; tala um Folkeuppseding, um Fridomens
adlande Magt, um Byråkratie som låg yvi Lande som
ein Drake ... Å nei men Frøken då, bad han; seg,
at De ikkje skýnar det, Frøken! Ho vart heit, arg; han
skulde høyre; han skulde forstå; han slog ifrå seg:
å nei, å nei, seg, at De ikkje skýnar det; berre seg; at
De ikkje skýnar det! Nei men no skal eg fortelja Dykk
noko som hende meg ned hjå Skræddaren; eg skal
segja Dykk: han veit òg um den fine Gjenta eg hev
funni meg fat på ... -- Adjø! sagde Fanny og gjekk;
han vart attstandande midt i Setningen sin reint klumsa.

Det drygde eit Bìl fyrr han kom att; ho tok til å bli
uroleg. Endeleg kom han til Synes ein Kveld; då lét
ho dei store Spursmåli vera, og han fekk tøve som han
vilde best. Då dei var komne til Porten, bad han henne
fylgje eit Stykke til; ho var daudende trøytt, men gjekk
med. Han rødde og rødde. Sistpå fortalde han ei Sogu
som var noko drjug; ho gav han Sneidord for dette; han
sagde at ho var snerput; det totte ho var vesalt av han;
ho kom på Gråten. Då slog han Armen um henne og
vilde kysse henne. Ho reiv seg laus og grét endå meir;
det hadde eg ikkje venta av Dykk, Ås! -- På Attvegen
gjekk dei og tagde. Ved Porten spurde han henne
svært ålvorsamt: skal det vera so då, Fanny, at me skal
skiljast Uvenir? -- Herre Gud, det var tåpi av meg,
dette; men sant å segja visste eg ikkje kva eg skulde
gjera for å få Dykk blid ... Herre Gud, lat det vera
gløymt no, Fanny; lat oss skiljast Venir. Kjære Dykk
då? -- 

SIDE: 189

Ho drog han innanfor Porten, slog Armane um Halsen
hans og gav han ein lang, lang Kyss. So reiv ho seg
laus og tok Sprange. Å, no no ... no var Lagnaden
hennar avgjord. No fekk det koma som det kunde. Gud!
kor skulde det gå ...

Ho venta på han med Oe og Otte heile Dagen etter;
han kom ikkje. Dag etter Dag venta ho; nei. Joli kom;
Joli gjekk; han måtte vera burtreist. Men at han ikkje
skreiv, um so var?

Ein Kveld då ho kom heim, sagde Mor hennar: jau
du er ei som veit å stelle deg du. No hev Ås trùlova
seg med Grete Magnesen! -- Å jau! Det er greidt det
kunde ikkje bli noko av det med deg og slik ein rett
Herre ...

XVIII.

Fanny syrgde ikkje; langtifrå. Ho grét i einslege
Stundir som fortapt; men det var berre av di ho arga seg.

Stor, vaksi Gjente på snart tjuge År, og so lata seg
jukse so jammerleg! Og det av slik ein vanleg Sprettfyr!
Det var so ho kunde riva seg Håre av Hovude.

Framum det, framum det! Ikkje tenkje på det; ikkje
hugse det! Barnetull, Ball-Elsk; ho fekk sjå til og bli
vaksi no; det kunde ved Gud ikkje vera for tidleg.

Ho kasta seg med Ofse inn i sitt nye Lag fra Arbeidarsamfunde;
søkte seg Hugmål, noko å lìva på,
elde seg upp for: Statsrådssaki, Røysteretten, Landsmåle;
høyrde politiske Foredrag og las "Verdens Gang". Men
mest vart ho uppglødd for Kvinnesaki; det var og vart
den største Tanken i det nittande Århundrad.

Underleg nok hadde Helga Thorsen gift seg. Markus
Olivarius og ho hadde komi til Lags. Dei andre fann
seg i det; Mark Oliv var eit Undantak millom Mennar;
og Helga Thorsen hadde beintfram ikkje havt nokon annan
Utveg. Det var noko alle visste, at ho ikkje kunde
få Post; ho hadde god Eksamen frå Lærarskulen, men
var Fritenkjar og Vinstremann; og det hadde dei Greide

SIDE: 190

på i Skulekommissjonen. Men um Helga var burte, so
var Dagmar Dyring att; og den heilage Elden var ikkje
sløkt; Ungkarslagi heldt seg.

Dagmar var framifrå. Endå ho var reint ung og
svært ven, hadde ho ikkje noko av det Jålelage som sermerkte
unge Gjentur elles; ho var fullvaksi, fullferdug,
trygg, heil. Ein kunde lite på Dagmar Dyring; når ho
sagde at ho ikkje vilde gifte seg, so meinte ho det. Aldri
i Verdi gav ho frå seg noko av sitt Sjølvstende; aldri
bøygde ho Nakken sin under Tvingsla.

Mennane vilde at Kvinna skulde vera "kvinneleg".
Berre kvinneleg; det menneskjelege vilde dei Karane hava
for seg sjølve. Våga ei Kvinne seg til å hava ei Meining,
so vart Mannen galant eller grov: Frøkni hev altid
Rett! ... er det Rokkehovude som røder? -- På slike
Vilkår lét det seg ikkje gjera å gifte seg; me hadde
fengi nok av det kvinnelege, me Kvinnur.

Liksom det fanst noko serskilt kvinnelegt! Liksom ikkje
me var Menneskje likso heilt og fullt som dei! Det var
eit klokt Slag, desse Mannfolki. Dei ól oss upp til
Kokkegjentur eller Pyntedokkur, til Vas og til Javl, og so
sagde dei: slik er Kvinna! Og so skulde Kvinna sjølvsagt
halde seg innanfor si "naturlege Avgrensning"!

Dei var urolege for Overtake sitt; det var Tingen.
Det var slett ikkje visst at me var styvnare enn dei,
når me fekk den same Upplæring; det visste dei; difor
var det at me ikkje skulde hava Lov til å tenkje på
anna enn Barnealing og Kjøkenstell. Dei visste kva dei
vilde; som vel var tok me òg til å vita kva me vilde;
me fekk andre Ting å tenkje på no enn Matlaging.

Ægteskape som det no var stelt var ei Avvyrding for
Kvinna. Frå den Stundi ho var vigd var ho ikkje eit
Menneskje for seg sjølv lenger; ho var eit Attpåsleng til
Mannen og fyrste Tenestgjenta hans ... um elles den
fyrste då. Ho tapte tilmed Retten til å hava Eigedom;
vart lovleg umyndig. Um ho fyri Vigsla åtte ein Million,
etter Vigsla kunde ho utan Løyve av Mannen ikkje råde
yvi ei Krone. Ho laut beda Mannen um kvar Skilling
ho skulde hava; var Pascha i Ulag måtte ho gjøle, brùka

SIDE: 191

Knìp, lirke seg fram med Lygn, eller beintfram stela.
Sjølve Namne sitt miste ho, råkande nok. Ho var ikkje
noko lenger, og turvte ikkje heite noko heller då. Ho var
berre Fru den og den, Blytekkjar-Ingeborg, Skulemeistar-Else,
Fru "Pastor" Løchen, Fru "Redaktør" Klem. Namnlaus
og rettlaus vart ho smett inn i den "kvinnelege"
Båsen sin, der ho kovna i Matsutir og Klædebøting;
han hadde Verdi for seg; ho skulde passe Gryta. Og so
gjekk dei og gjølte for oss etterpå alt; gav oss Englenamn
og likna oss med Blomar; vart dei fulle heldt dei
Talur for oss: når me er saman soleis i eit festlegt Lag,
bør Kvinna ikkje bli gløymd ho heller ... svært nådigt!
... for kva var me vel utan Kvinna? -- kva var "me"
ja; det var det som var Spursmåle.

"Ei trygg Framtid" var det me skulde få att, når
me soleis hadde ofra heile vårt sjølvstendige Tilvære.
Dei sagde det. Med eit Lìvebrød skulde Lìkam og Sjæl
til ei Kvinne vera betalt; den Råskapen sputta dei oss
beint uppi Andlite. Ja so fekk me vel den "trygge Framtidi"
då? -- Å jau. Ein god Dag spéla Mannen upp.
Eller han vart sjuk; eller um han døydde ... so sat
Kona der med dei hjelpelause Borni. Armodi kom;
Naudi og Vesaldomen melde seg; kvar helst var då
Trygdi? -- Ho fekk lite på Vårherre, sagde Presten;
ho fekk gå til Fatigkassa, sagde Juristen; det var Trygdi;
soleis var Lovi; dei hadde gjevi ho sjølve.

Det var på eit Råm kva Slags Mennar me skulde
få; sjølve måtte me ikkje frie, måtru; Mennane vilde
ikkje bli brydde. Me skulde vera kvinnelege, me; bljuge;
me skulde vera Liljekonvallar, hange med Hovude og
ange, lokke Mannen til oss ved Angen vår ... ish;
det var so ufysi at ein kunde spy; uff! -- Kannhende
var det ein skikkeleg Fyr som kom; det kunde alltid
råke. Men kanskje var det noko reint Herk; ei Ukjure
som hadde øydt burt alle gode Håttar i eit rått, uliklegt
Ungkarsliv. Kva då? Me skulde taka han likevel, me,
berre han hadde denne velsigna Lìvemåten å bjode oss.
Um me kanskje berre stygdest frå han? Sliks Slag;

SIDE: 192

ei Gjente måtte bli forsyrgd; det var ikkje sagt at ho
fekk eit so godt Tilbòd ein annan Gong ...

Det var ufysi alt. Måten deira å døme oss på,
verdsetja os på -- ; me kunde berre lesa Bøkane deira
og sjå; kva var det dei tala um? -- Kinne med si Avrunding;
Augo; Munnen; korleis Brjoste var skapt; um
Armane var faste og runde; um me gjekk vent; plent
som når ein Hestehandlar dømde ein Hest. Og so måtte
me vera kvinnelege, må tru, på Lag som Hesten måtte
vera hesteleg. Å, det var ein Råskap yvi alt Mål og
all Måte; det var so ein kunde spy upp si udøyelege
Sjæl, hive upp heile seg, like til Skosolane.

Råskap, Råskap var Mannens Hått; Råskap og
Sjølvsjuke. Livsens høgste Heilagdom vyrde dei ned til
det simplaste av alt; Medmenneskje brùka dei til Njoting
og Tidtrøyte; når dei vart leide av den eine Frilla gjekk
dei til den andre; forstod ikkje kva Ægteskape var og
måtte vera for ei Kvinne, og brydde seg ikkje um det
heller. Dei kaupte og trudde at me selde; betala med
Forsyrgjingi si og var ferduge med det; betala meir enn
dei var nøydde til kannhende; heldt tvo Gjentur åt oss
og klædde oss i Silke; mein Liebchen, was willst du
mehr; det måtte vera Troll til Kvinnfolk som ikkje då
kjende seg skadeslaus!

Nei; Kvinna fekk lata vera å gifte seg -- til vanlegt.
Arbeide vårt måtte gå ut på å gjeva Kvinna Tilføre
til å greide seg sjølv so mykje som mògeleg, so ho kunde
vera Nåden til dei Herrane forutan; som det no var
stelt var det ikkje til å halde ut. Det var ikkje mange
Postar ei Kvinne kunde få; og dei var so låkt lønde at
ho ikkje kunde lìva av deim. Mennane hadde stelt det,
og då kunde ein vita korleis det vart; dei skulde hava
Konur, dei, og då måtte Kvinnfolki aldri få det likare
enn at dei med Takk tok imot det fyrste det beste Mannfolke
som baud seg med Forsyrgjingi si. Og so lengi
Mannfolki rådde vart det ikkje annarleis heller. Nei;
no fekk Kvinna taka Saki i si eigi Hand. -- 

Bibelen deira var "Kvinnetvingsla" av J. St. Mill; og
det siste og høgste i Kunsten var Ibsens "Dukkehjem".

SIDE: 193

Helmer var Mannen, Mannen som han var når han var
best; Nora var Kvinna som ho var i Røyndi: den lempeleg
og løynskeleg nedkjøvde, som hadde Lyte, men ikkje
andre enn dei Mannen var Skuld i, og som kunde synde,
men ikkje utan av Kjærleik.

Skulde det vera Råd å gifte seg, måtte Ægteskape
bli eit fritt Samband av tvo frie, sjølvstendige Menneskje
som heldt av kvarandre, og forstod kvarandre, og vilde
lìva for å hjelpe kvarandre fram til Fullvokstr. Slike
Mynster-Ægteskap kunde vel knapt bli gjenomførde no;
Mennane var for råe, og Fordomane for sterke. Men i
Framtidi vilde Ægteskape bli fritt; det sagde seg sjølv.
Skulde kanskje Nora vera skyldig til å lìva saman med
Helmer, når ho såg, at ho dermed vart åndeleg øydelagd?
 -- Fanny totte dei våga seg vidt her. Men det
var klårt at dei hadde Rett; og so var det då berre
Tale um Framtidi.

Dei røykte Sigarettar og øvde seg i å drikke Toddy
og tala karslegt; sùme av deim, Fanny og andre, tok til
å gå med stuttklipt Hår. Dessverre hadde dei ikkje
Mod til å gå med Karmannsklæde. Men dei brùka
då Karmannshattar, som dei sette Kvendesvìp på med
ei Fjør eller eit Band; og dei stod imot den nye Moten
med Pannehår so lengi som dei kunde. Tournuren,
"Baksekken", forsaka dei; han var låtteleg og usameleg;
skulde ein endeleg hava han, so måtte han ikkje vera
større enn ein knytt Neve. -- 

 -- Det vart Uchermann, Fanny heldt Lag med no, på
Mannfolksida; det var ein som der ikkje var Spjåk med.
Friarvas var noko han aldri kom på; hjå honom var
ho fulltrygg; han var heilt ut Likemann mot henne
og Kammerat. Han gjorde henne kjend med alle Dagsspursmål,
og gav seg ikkje fyrr han var stød på at ho
forstod han. No fyrst tok ho til å lære og skýna. Gud,
kor han hadde vavra og vasa for henne, denne Medisinaren;
å, kor sæl ho var som hadde vorti honom kvitt.

Endeleg var ho komi millom fint Folk; det var forunderleg
fagert og fritt og trygt. Dei gjekk ikkje her og
var Herre og Dame, Bele og Beledros, Hugsnikje og

SIDE: 194

Smeikjar; dei var Venir endefram, Menneskje som livde
på sams Hugmål. Dei tok Kjærleiken au som ei Ålvorsak;
kunde skjemte med 'n, men spotta ikkje. Ingin
gjorde Narr av Ida for di ho gjekk og dreiv med Student
Frigstad jamt. Er dei trulova? spurde Fanny ein Dag;
nei, svara Uchermann. -- Dei held svært mykje Lag? -- 
Ja; eg trur mest dei finn kvarandre; det vilde vera hugsamt
òg; det er fagna Folk båe. -- Ja dette var Daning. Å
fy, kor det andre var simpelt: gå og leike Ulv og Lamb;
lure på eit Høve til å stela ein Kyss; og so gjera Narr
og snakke halvstygt; -- nei; farvel, Ås; vel vere deg,
Grete ...

Uchermann lånte henne "Hovedstrømninger" av Georg
Brandes; når ein hev lesi den Boki, sagde han, so forstend
ein si Tid. Ho las; og Uchermann forklåra. Vidare og
vidare Utsynir opna seg; den Striden me var uppe i her
var berre ein Lekk i Storstriden. Og Gudskjelov, alt
som var gildt og gjævt hadde me med oss.

Jamvel Spursmåle um den frie Tanke kom upp;
snart-sagt alle skikkelege Folk var Fritenkjarar no, etter
som Fanny kunde skýna. Ho vart so djerv at ho ein
Gong bad Uchermann forklåre seg, kva Fritenkjing i
Grunnen var for noko.

Uchermann forklåra. Ho fekk ikkje rett Greide på
han; han var so svivin; det var vandt å få han til å
segja Ja eller Nei. Han svara ikkje beintfram, då ho
spurde um han trudde det var ein Gud til dessmeir.
Det kann hende at der er ein Gud, sagde han; men
visst er det at han ikkje er slik som Prestane skildrar
han. -- Men me hev då Lov til å tru på ein Gud?
 -- Ja Lov? Berre ein kann, so. -- Kvifor skulde me
ikkje kunna? -- Kann De tru på ein god og rettvis
Gud i ei Verd som fløymer av Urett? -- Ja, men ...
det er då ikkje hans Skuld det? -- Trur De ikkje det
hender mykje vondt som kunde bli avvendt, um det var
ein som var allvitande, allmegtig og god? -- Ho kunde
ikkje finne på noko Svar med same, og førde Røda inn
på andre Ting. Men sidan pinte det henne, at Gud let

SIDE: 195

so mykje vondt gå for seg, endå han var allvitande og
allmegtig. -- 

 -- Det vart ei skræmeleg politisk Tid; Norigs Fridom
stod på Kast; Selmers Regjering vilde innføre det absolute
Veto. Men Fridomskjempa Johan Sverdrup hadde i
Storthinge gjort eit Framlegg, som skulde stogge denne
Meinrådi; og no var der ikkje Tale um anna i heile
Lande enn um Johan Sverdrup og Vetopolitiken.

Fanny drogst med. Johan Sverdrup vart den, som ho
glødde for. Det var ein Mann! Urædd, hugheil, utan
Tanke på noko anna enn Folkefridomen, stod han der,
den gamle Generalen, grå etter 30 Års Strid, men endå
den yngste av alle, med Merke høgre og høgre lyft i den
aukande Stormen, med Ørneaugo roleg skòdande fram,
med Handi ved Styre, haldande uruggeleg den gamle
Leidi; å, han var stor! Og på Vinnardagen vilde han
stå uppe på Nasjonens høgste Plass roleg som ein Gud,
med det reine norske Flagg lyft, med Folkejubelen fossande
um seg; og han vilde peike ut imot Framtidi og
segja: Medborgarar, mitt Livsverk er gjort; men der gjeng
Vegen! I den Leidi ligg Fridomslande! Eg når det
ikkje; mine Dagar er talde; men de skal nå det; berre
haldt saman, berre haldt ut! Og eit millionsterkt Hurra
vilde svara han; Millionar av Hjarto vilde banka han til
Møtes; og som han stod den Dagen, sigrande og byrg,
med Profetsyne inne i vår Framtid, vilde han bli standande
millom oss til æveleg Tid, støypt i Malm, med
alltid grøne Kransar svingande um Sokkelen.

Det vart fælt å stå i Krambui no og tegja still, når
Høgrekaksane frå dei feite Bygdelag breidde seg der og
skamskjellte Johan Sverdrup, ynskte han til Helvite, bad
Fanden taka'n. Junior, som vel hadde høyrt eitt og anna
um Fanny frå Arbeidarsamfunde, elte henne med Spursmål
og Spott: ho skulde ha sagt, at ho heller vilde vera
Frille til Sverdrup enn Dronning til Oskar den andre;
var det sant, det? Og når Kongen var drepin og Republiken
innførd, so skulde vel Frøken Holmsen

SIDE: 196

"stå som en Napolibom
på Landsens Kapitolibom
og laga tå Petrolibom
en Toddy til os hver?" -- 

Fanny vart so harm at ho fekk Gråtridir; ho beit Munnen
sin til Blods og totte ho måtte få Krampe; uff! uff!
Gjev me måtte få Revolusjon! so Lufti ein Gong kunde
bli reinska for all denne Råskapen!

Men den fredsame Ilsnæs, Fyrstemannen i Krambui,
fylgde Fanny på Heimvegen ein Kveld og tala Ålvor
med henne. Han vilde beda henne agte seg litegrand.
Gamle Houen hadde spurt at ho gjekk i Arbeidarsamfunde;
og han lika ikkje, at Folki hans fór med Politik.
Sjølv var han god Høgremann, visste me; og ... ja,
De forstend ... Houen var ein rimeleg Mann; men dei
som handla der ... ja, ho vilde vel knapt tru det; men
Arbeidarsamfunde var ein Ålmannstad; det hadde spurst,
at ei Krambugjente til Houen hadde Lag med dei radikale
Damune der nede; og fleire av Handelskjenningane
til Houen, gamle Kjenningar som han korkje kunde eller
vilde støyte frå seg, dei hadde låti på at dei ikkje
trotta sovori; lét han Folk av det Slage bli standande i
Bui si, so vilde ikkje dei hava meir med han. De skal
ikkje læ, Frøken, heldt Ilsnæs fram; det er sant eg
segjer; her er ei politisk Øsing so det er stygt å vìta
um det; og Arbeidarsamfunde ... Folk trur, at dei arbeider
for Republik og fri Kjærleik der nede ... Ha,
ha, ha! -- ... ja, eg kjenner ikkje til det, veit De; men
Folk hev den Trui. Høyr, Frøken, for Dykkar eigi Skuld:
lat vera å gå i Arbeidarsamfunde! -- Fanny vart uppøst.
Ho vilde ikkje svike si Yvivitning for eit Lìvebrød;
Borgar i eit fritt Land vilde ho hava Lov til å meine
kva ho vilde ... -- Orsaka, Frøken; det er ingin som
taler um Yvivitning; den kann De hava so mykje De vil;
men for Skuld Forretningi bør De ikkje leggje ho so
fram i Dagen ... -- Hev eg ei Yvivitning, so stend eg
ved ho! De trur De kann bjode meg kva De vil, av di
eg berre er ei verjelaus Kvinne; men dersom Houen er
ein slik ..., at han tek Posten frå meg for Meiningar

SIDE: 197

Skuld, so fær han gjera det; eg kann fara til Amerika,
eg; ja fyrr eg læt meg tvinge til å fornegte mi Yvivitning,
fyrr gjer eg Ende på meg! -- Eg trur De bør
tenkje Dykk um, Frøken, sagde Ilsnæs roleg; De stend
ikkje åleine heller, veit eg; De hev ei Mor; um De
ikkje bryr Dykk um Dykk sjølv, so ... Men det skìl
ikkje meg, veit De; eg totte berre eg måtte segja ifrå
... De tek det ikkje ille upp? -- Godkveld, Frøken!
Han gjekk. Strakst etter høyrde han halvkjøvd Gråting;
då han snudde, stod Fanny med Lùmmeduken for Andlite
og grét; stridgrét. Eg ... skal ikkje gå i Arbeidarsamfunde,
stunde ho. -- Det kann eg like, svara
Ilsnæs.

Men sidan kjende ho seg uærleg og torde ikkje vise
seg i Ungkarslagi hjå Dagmar Dyring. Ho heldt seg
burte frå Uchermann au so mykje som Råd var. Han
hædde so hardt desse Småfolki som hadde Hugen sin
hjå Vinstre men dulde Meiningane sine av Umtanke for
Maten ... ho klara det ikkje: Fanteherk, Lurveherk,
skjellte han, ræddkulsne, jammerlege Armodsting ...
vilde alle taka det på den Måten so vart inginting gjort.
Eg t. D., som skal lìva av å gjeva Timar ... det er
greidt at eg fekk meir Søkning um eg ikkje var Vinstremann;
men eg vilde sputte meg sjølv i Augo den Dagen
eg fann på å bry meg um slikt! -- Uff; alle Folk var
so fullkomne.

Ho freista å rette seg upp att ved å vera fælt radikal
uppe hjå Thorseng. Ho trættast med Tollaren so det
rauk og fauk; preika Vinstrepolitik og Kvinnesak i villande
Sky; hugsprengde Thorseng og vitskræmde ho Mor;
lika godt å vera Vonløysa i Huse. Men det var rådlaust
å få Tollaren vond; han var berre vigtig og ulidande.
Lat Kvinnfolki snakke, det er mitt Ord; di meir
dei snakkar, di mindre vert der av det, smatta han yvi
Steiki si, -- desse nymotens Kvinnfolki meiner eg, mine
Damur!

 -- Um Sùmaren låg Thorsengfolke på Lande; dei
hadde eit lite Hus ute på ei av Øyane. Ho Mor fylgde
med som vanleg; det var serleg Bruk for henne no, då

SIDE: 198

det var komi ei lita Prinsesse. Fanny vart åleine heime;
og Einsemdi var uhyggjeleg. Det fylgde ein Otte med
som ho ikkje kunde få Magt yvi; det var som ho skulde
ha gjort noko vondt, og som det var einkvan som var
misnøgd. Ho vart modlaus og magtlaus, vanhuga og arm.
Alle Mødur vart òg verre når ho var åleine, både
Lùneridine og det andre, -- uff, dette andre som enno
ikkje var slutt ... Jau det var slutt. Det var slutt.
Ho var vaksi Menneskje; det sagde seg sjølv at det var
slutt ... med hardsett Trass negta ho det for seg sjølv,
um so den unge, mogne Kroppen gaus og skalv i dei
feberheite Kjenslune. Det var ufysi, pinefullt, avvyrdande;
det kunde plåge henne til ho grét, og vart ofte til
lange Ridir av Hugløyse, då ho gjekk og var hugsprengd
i dagevis, vraka og vanda av Gud og Mann, vesall og
rådlaus, på Gråten berre nokon sagde eit godt Ord til
henne. -- 

Ho laut ein Dag segja Uchermann kor det hadde seg,
at ho ikkje kom i Arbeidarsamfunde lenger; då banna
han Houen og Høgrekjenningane hans so fælsleg at ho
mest vart rædd. Henne sjølv orsaka han; når ein hadde
Foreldre og sliktnoko, so var ein ikkje fritt Menneskje.
Ja desse Skyldskapsgreidur. Kor mange tusund var det
ikkje som aldri nådde sitt Livs Mål, som måtte døyve
sin djupaste Lengt og gjeva upp sine høgste Hugmål, av
di dei hadde ein Tosk til Far eller ei Jåle til Mor å
tenkje på! I Grunnen var det ingin uvìtug Skikk, den
dei hadde på Sudhavsøyane, at når Foreldri vart brysame,
so slagta Borni deim og åt deim upp; i Vissa var
det ein vìtug Tanke som låg under, alt um ein kunde
hava eitt og anna å segja på Framgangsmåten. Ho
lo; i det heile letta det å få Synds-tilgjeving. Men
bøygd var ho likevel; ho var ikkje frie Folks Jamlike,
kunde ikkje stå inne for sitt Ord; ho var og vart usjølvstendig.

Dagstødt råka ho Uchermann; det var alltid ei Trøyst.
Og so hadde ho Bruk for han til "Middagsherre". Ho
måtte eta ute i denne Tidi; og åleine kunde ho ikkje
gå utan på Damerestaurasjonar; men desse Restaurasjonane

SIDE: 199

"hadde Namne sitt av, at ein ikkje torde bjode Herrar
den Kosten som der vanka"; og so trong ho Karmannsfylgje
berre endefram til å sleppe å svelte. I
Arbeidarsamfunde fekk ein god Mat til Damerestaurasjons-
Pris; og eta i Arbeidarsamfunde måtte ho hava Lov
til. Men heiltut huglegt var det ikkje å gå der, endå
um ho hadde Fylgje. Når ein skulde åt Matsalen måtte
ein gjenom Kaféen; der sat Kjenningar frå den politiske
Sviren og drakk Øl; dei glodde på henne so ho vart
reint brydd av det. Kvar Dag sat dei der, og kvar Dag
stirde dei, meir og meir forvitne. Ho brydde seg ikkje
um det; det var greidt; men -- .

Uchermann gådde visst ikkje etter det; han var i Godlag
no um Dagen. Han skjemta og lo; Smilen hans var
mest ikkje det Slag skakk; og Snippane hans var heiltupp
reine. Det var Sverdrups Siger den 9de Juni som
hadde yngt han uppatt, sagde han; den hadde styrkt Trui
hans og kveikt upp Mode; no var det Meining i å vera til.

 -- Dorthe Baltzersen reiste til Amerika. Fanny flutte
fram i hennar Post og fekk no 60 Kronur Månaden.
Det kunde turvast; Mor hennar og ho hadde lìvt heller
klent i seinare Tid.

I Daglegstogo i Trondheimsvegen var det fælande tomt
og utrivlegt, allvisst etter at Pianoe var komi burt; Fanny
gjekk på Lausøyre-Auksjonar og kaupte ymist til å
fylle ut med. Det høvde so godt, at ho ein Gong fekk
fat på ein Ruggestol til billeg Pris; so fin som Bestemor
Lehmann sin var han ikkje; men han var makleg til å
sitja i. So hadde ho likevel på ein Måte haldi det ho
i Barndomsdagene lova Mor si.

Til næste År eller so fekk ho tenkje på Teatre kanskje.
Ho kom vel ikkje til å kunna døy rolegt, fyrr ho hadde
freista seg, um ikkje meir. Uchermann talde til det
beste han kunde. Ho var som fødd til å syne fram
Ibsens Kvinnur, sagde han; og vilde ho fylgje hans
Råd, so skulde ho til Fyrste-Verk velja Svanhild i "Kjærlighedens
Komedie".

Barndomskjenningen hennar, Gina Wiig, stod alt i
Bladi. Ho hadde spéla i Leipzig og andre Stadir, og

SIDE: 200

vart nemnd som "den unge begavede Pianistinde". No
skulde ho for fyrste Gongen halde Konsert sjølv her i
Byen. Fanny lånte Pengar av Moe, so ho kunde få
koma inn på Treve; der sat ho og grét i tvo Timar,
kløkt yvi at det gjekk Vén hennar so godt. Å, so gildt
som det var! å, soleis måtte ho sjølv òg ein Gong
vinne. Dagen etter sende ho ein Blomebundel til Gina
med ei Helsing; kanskje so Gina bad henne til seg ein
Kveld og fortalde henne um Utlande; -- sæle Menneskje
som verkeleg hadde set Utlande! Ho venta på Svar i
fleire Dagar. Endeleg kom der eit Helsingskort; på
Baksida av det stod:

"Hjertelig Tak for Buketten og den venlige Hilsen.
Jeg skulde have takket før, men kunde ikke få opspurgt
Deres Adresse; jeg sender dette til Hr. Houen. Endnu
en Gang Tak!

Venskabeligst Deres 
Gina Wiig."

 -- -- Uff, styvi; alltid styvi ... Kva innbilte ho seg?
kva brydde den begavede Pianistinde seg um ei Krambugjente
... Og tenk, "De" ... å Gud, kor tåpi ho
var; Gud! kor tåpi ho var ... Ish, ho måtte ut or
Krambui. -- 

 -- Men ho vart standande der Tid etter Tid. På den
same Flekken, i den same Vonløysa. Greidde dei same
Kauparane på den same Måten; sagde kvar Dag dei
same Ting med det same søte Mæle og den same tilgjorde
Smilen. Drog seg kvar Kveld heim same Vegen,
framum Tukthuse, Fatighuse, Likhuse, daudtrøytt, utmødd,
halvt i Ørske; heim til det same vonlause Lofte, til den
same gamle Kjeringi som tok imot henne med det same
Gnåle eller det same Slarvesnakk; og so ned i den
vesle skrale Feltsengi ... det einaste i Verdi som var
godt, åh! ... og so byrja frå nytt av i Morgo att: upp
halv sju, svevnug og sint; slite på seg dei same keidsame
Klædi og gnaga i seg dei same keidsame Braudbìtane;
gå den same vonlause Vegen til den same vonlause
Bui med desse same vonlause Hyllur og Skåp

SIDE: 201

og dei same trøytte, hùgfallne Kammeratane. Og dette
skulde halde på. År etter År, Tid etter Tid; Langsemdi
saug under Bringa som ein Sjukdom, tyngde yvi
Aksline som var det Krossen ho bar; ho gjekk kvævd
og kjøvd som inne i ei Myrkskodde.

Og so kom Våren. Det vart høg Himil og frisk Sol;
det regnde; Dåm av Gras og Blomar og sprettande Lauv
kjendest langveges gjenom Lufti; Vårty og Sùmarhattar
kom for ein Dag; i Bladi lyste dei ut Vår-Rutur, Turistrandslar,
Sùmar-Hus, Badestadir; Flytjelass ramla i Gatune;
Folk skulde på Lande, ut i den luftblåe, sjø-glitrande
Friheimen; ho grét av Lengt, vreid Hendane av Sut;
her stod ho, og her skulde ho stå; og dette skulde vera
Liv; dette skulde gjelde for Liv, Menneskjeliv ...

 -- Ho kom ikkje til Fru Gundersen. Ho hadde ikkje
Pengar og ikkje Mod; ho hadde berre Mor si ... Mor
si, som var i Vegen allstødt. Dagane snikte seg fram
som Sniglar på ein Veg; Timane var Endeløysur; Minuttane
draup burt eit for eit, seint og sårt som Tårur
frå trøytte Augo; Sùmaren kom med Hìte og Talm; dei
stod for opne Dørir og kunde ikkje få Luft; der var ikkje
so mykje som eit Glas friskt Vatn å få; det smaka
lunkvarmt frå sjølve Krani. Uff, Moe, stunde ho, forbarma
Dykk yvi ein døyande ... spleis til ei halv Øl
... det blir inga Råd med det; me fær slå oss på
Flaska!

Utetter Hausten vart ho klen. Det var ikkje nokon
vanleg Utrivnad; det var eit Talm reint for seg sjølv:
slitande, fæle Verkflagur i Underlive, venteleg det same
som Dorthe Baltzersen stundom hadde havt. Det var
verst på annsame Dagar, når ein jamt skulde laupe upp
og ned Stigane; um Kvelden, når ein daudtrøytt og øydelagd
skulde stelle Krambudi i Skikk til i Morgo att, kunde
det bli so at ho berre sette seg ende ned, reint klar, mest i
Uvìt, stynjande som i Barnsnaud eller Bane. Joletidi
øydelagde henne reint; ein Kveld i Januar måtte dei
sende henne heim i Vogn; ho Mor vart so rædd at ho uvita
mest, då tvo Mann kom halande med Fanny upp yvi
Troppine.

SIDE: 202

XIX.

Det var ikkje fårlegt; det turvtest ingin vidare Operasjon.
Ein Småting, sagde Doktaren; det er snart yvistadi.
Er De trulova? -- Nei; åh, Morfin, Morfin ...
 -- Ja for dersom De er trulova, må me segja frå til
Kjærasten. -- Nei, nei; åh; eg herder det ikkje ...
Ho var blåflekkut i Andlìte; på Munnen kom Skum;
Verken var so fæl og Livrædsla tok henne so hardt, at
ho mest ikkje sansa.

Men då det var yvistadi, skýna ho ikkje at ho
hadde kunna lata det gå for seg.

Ho låg i Dagar og Nætar og stridde med ei Kjensle
av at ho var nedvyrd, mest vanæra; fy for ein Vesaldom
det var å vera Kvinne. Der var ikkje Vìt; ein vart
ikkje medfari som Folk ... Skjemsle og Vyrdløyse heilt
inn i siste Stundi. Ein Brotsmann på Rettarstaden kunde
venta Living av sine Kjenslur; ei Kvinne på Sotteseng
måtte eitt av tvo: talmast ihel, eller gjera seg ubljug og
lata seg handfara av kva Mannfolk som helst som hadde
ein Eksamen. Og det vart ikkje annarleis; ingi Kvinne
i Verdi hadde Mod til å stå fram og segja frå um so
såre Ting. Ho vilde ikkje vera Kvinne! Ho vilde ikkje,
vilde ikkje ...

 -- Ho Mor tok til å snakke um Tollaren. Slik gjeng
det, sagde ho; du kunde ha sèti i di varme Stogu, du,
med Åklæde på Golve og tvo Gjentur til å stelle deg;
men stort skal det vera um so Bakenden heng ut ...
no ligg du der. Eg tenkjer mest du tregar på det no,
eg? -- Fanny iddest ikkje svara.

Noko seinare kom Lea. Ho var hyggjeleg og venleg.
Thorseng vilde svært gjerne at du skulde koma upp til
oss no, sagde ho. Eg kann trengje Selskap, meiner han;
og du kunde vera til både Hyggje og Nytte; det er
greidt du fekk fast Løn og kunde vera din eigin Herre
... -- Ja kjære, helsa Thorseng so mange Takk ... -- 
Eg vilde gjerne du skulde koma, eg òg, sagde Lea; ho
såg ut gjenom Vindaugo; kjære, kann du ikkje gjera
det? Du ser du toler ikkje denne Krambui. Fanny forstod

SIDE: 203

at Lea meinte det godt; ho fekk mest Tårur i Augo.
Takk, Lea, svara ho; det er svært hyggjelegt av deg;
men eg hev no fengi Smak på å vera sjølvhjelpt,
ser du.

Doktaren rådde henne ifrå å gå i Krambui att.
Kann De kurere meg for Mathugen min då? spurde
Fanny. Doktaren vart kvat; det måtte ikkje finnast
Mennar, sagde han, dersom ei Gjente som De skulde
måtte stå i Krambu for den Tings Skuld! -- Nå, på
den Måten, sagde ho og snudde seg burt. Doktaren
heldt fram med eit serskilt Tonelag: De vilde ikkje ha
vondt av å gifte Dykk, Frøken! -- 

Det Dyre; han vilde vel ikkje -- ? Det gamle Beiste;
noko so simpelt, noko so ukjurslegt ... Ho frøste og
gjekk, gøymde seg i Koven sin og grét; -- vilde det
Svine innbille henne, at han kunne vìta noko um sovori?
Å, å; der var då ikkje Grense; der var ikkje Grense!
 -- Ho gjekk til Krambui att, so snart det berre var
Råd. -- 

 -- Ilsnæs hadde fengi ein Post i Kreditbanken; i Staden
hans hadde Moe vorti Fyrstemann. Han var beinsam
og snild; ho fekk gå inn på Upplage og setja seg
so ofte ho vilde. Den nye Upplagsdrengen, ein snål,
krambufin, guteleg Fyr, var galant og tok "med Fornøielse"
på seg Arbeide hennar i Krambui. Han gjorde
Kur liksom det var noko som til høyrde, og fridde um
åtte Dagar; Fanny kunde ikkje anna enn læ: nei men
trur De me skal tenkje på det då, Rasmussen? -- Ja
eg elskar Dykk, eg! forsikra han. -- Ja men skal me
ikkje tenkje oss um nokre År fyrst? -- Som Frøkni vil
ha det ... De er ikkje fornærma, vonar eg? -- 

Verre vart det då Moe fridde; det var Ålvor der.
Det kom uventa og gjorde henne svært vondt. Ho trøysta
han so godt ho kunde; ho var ikkje noko for honom;
han skulde hava eit vìtugt, dugelegt Menneskje; ikkje
slik ei Jåle som ho var. Der er ingi Von for meg
då? spurde han; det dirra um Munnen hans, og Mæle
var ustødt. Å nei kjære Dykk, Moe, lat oss ikkje tala
um det; ver no vìtug; De tek so reint i Mist. -- Det

SIDE: 204

var ute i Skrapbui; Moe stod og studde seg på ei Kasse,
halvt burtvend; med eitt kasta han seg flat framyvi Kassa
og stridgrét. Det var fælt; ho grét med i si store Rådløyse;
De må ikkje taka det so, Moe, bad ho ... De
kann då skýna ... dette vinn De nok yvi ... -- Eg
vinn det aldri yvi, hiksta han. Eg hev gjengi her og
haldi av Dykk heile Tidi ... no kunde eg bjode Dykk
... so vidt det greidde seg ... å, Frøken, eg skulde
bera Dykk på Hendane! -- Å Gud, kor vondt det var.
Men kva skulde ho gjera; det nytta ikkje; dei var so
reint ulike ... "Å, De må mande Dem op, Moe!" -- 
Han manna seg upp. Ver ikkje vond på meg, sagde
han kavande; eg måtte segja det. -- Ver berre ikkje
De vond på meg, Moe. -- Eg? Han smilte med bivrande
Munn og svelgde Gråten; eg kunde ikkje bli vond
på Dykk, um De gjorde meg aldri so mykje vondt! -- 

 -- Fanny vart uppskræmd; vilde alt Folk bele no?\~
 -- ho tok til å mistru sjølve Uchermann. Var det berre
den niande Juni som sette han i slikt Godlag tru? Han
tok jamvel til å gå med Mansjettar. Ein Kveld då
dei var hjå Markussen sagde Helga til han: du yngjest
reint upp att, du Uchermann! -- Soleis er det å koma
i ungt Lag, svara han. Det er rett, nikka Markussen,
ikkje sture; ta' det med Ro og gå Møllergata; ah!! ha!
ha! ha! -- Uchermann såg Fanny inn i Augo med ein
smilande Blink og hermde Henrik Wergeland: "klag aldrig
under Stjernene over Mangel på lyse Punkter i dit Liv!"
Ho kjende seg utrygg: De er då ikkje so nedpå-komin
at De tek til å fara med Gjøling, Uchermann? -- Gjøling?
Nei, men De veit, at av sine Venir må ein tòla å
høyre Sanningi ... -- I all Verdi, sette Helga i, Uchermann
gjer Kur! -- Han må vera full, meinte Fanny. -- 
Ah!!-ha-ha-ha! -- Ja, men endå klarar eg ein Slurk
... skal me drikke Du's, Frøken? -- Ja gjerne ...
På ærlegt Kammeratskap då, du, og ingi Gjøling! -- 
Nei; berre Sanningar ... Skål, du! -- Han drakk;
handtokst so med henne høgtidsamt.

Det vilde vera vondt, um denne framifrå gilde Guten
skulde -- ; ho heldt av han, men ikkje på den Måten.

SIDE: 205

Kor det kunde hava seg? Gud veit ... Ho tok til å
verja seg mot han. Ho sagde at ho var eit låkt Menneskje;
av låk Ætt, klent upplærd, umògeleg; det einaste
som gjorde at ho kunde hava Vyrdnad for seg sjølv var
den faste Fyresetning ho hadde, at ho aldri vilde gifte
seg; so vart då ingin annan usæl ved henne; det fanst
ikkje Menneskje som kunde tru kor låk ho var. Han
svara med Lovord. Priste henne, for ho var frisk og
naturleg; det er nettupp det beste ved deg, det, at du er
so lite upplærd! Ingi Formir, ingi Fordomar, ingin Skule,
eit fritt, hugheilt Naturbarn ... Veit du kva Hellenane
kalla Kjærleiksdisi? Anadyomene ... den som er dukka
upp or Have ... Du hev dukka ung og frisk upp or sjølve
Folkehave. Far din, -- ein vill, agalaus Røvar, eit Skogtroll,
ein Nykk frå dei store Upplandsvassdrag; og Mor
di? -- ei Sydame, ei Pedersen, Vén med Gamle-Kari;
ho kunde ikkje lære deg Damebragdir eller aga ditt
trassige Sinn! Og med alt dette er du gåverik, framhùga,
elt av denne Trong etter å nå det høgste; du er
so mykje av Framtidskvinna som Notidi kann skapa fram!
 -- Seg meg, veit du ... for meg er heile du i det
... Veit du at du hev slikt eit lite løglegt, trassigt,
gutelegt Kast med Nakken ... eg skulde kjenne deg
millom Tusund, berre eg fekk sjå denne stolt voggande,
fribòrne Nakken ... -- Å, eg hev visst altfor mange
Ugjerdir som eg ikkje veit av. Uff; eg er so umògeleg,
so umògeleg; og er ikkje noko Menneskje; tenk ...
ja det er godt då på ei Vis ... tenk, eg kann ikkje
elske! -- Ho glytte burt åt han frå Sida; ho såg,
at han skifte Andlitsbragd. So sagde han: å Snakk; du
er berre ikkje av deim som ein kann vinne med fagre
Ord; den som skal vinne Valkyrja må kunna ride gjenom
Elden! -- 

Uff; han var hugtekin; å Gud, som alt var rådlaust.
Hu, slikt eit stakkars Kvinnfolk som berre kunde gjera
Ugagn der ho fór; kvi kunde ho no ikkje elske slikt eit
utifrå Menneskje som han var? Kanskje totte ho ikkje
han var ven nok? ung nok? Kanskje kunde ho ikkje
elske andre enn finstrokne, mjølk-leitte Sprettar ... uff;

SIDE: 206

gjekk ho enno, kannhende, og sukka i Løynd for Medisinaren
sin? Uff nei; so låkt var det då ikkje med
henne. Men endå -- !

No vart ho vel nøydd til å skilja Lag med Uchermann
òg. Ja, ja; det var so; nådde ein i Live noko godt, so
skulde det då visst ikkje vara. For si eigi Skuld måtte
ho vel òg gjera det. Ho hadde tydeleg høyrt Venir frå
Arbeidarsamfunde murre attum Ryggen hennar: "Fru
Uchermann" ... Gjæve, høgtenkte Folk; Sjælir frå
Rennesteinen ... Og ei Krambugjente laut serskilt agte
seg for Folkesnakk; slike Damur vart ikkje trudde meir
enn so. Ho hadde Ord for å vera ei fri Kvinne òg;
slike vart heller ikkje trudde; dessutan ... ho Mor ...
fall det den minste Skugge på Dotteri, so kunde Folk
taka til å spyrja meir etter um Mori med; å Gud, kor
ho måtte vera streng; framifrå streng ...

Ræddhug. Den som hadde godt Samvìt måtte kunna
klara eit Grand Folkesnakk. Ho hadde kje Råd til å
sleppe frå seg ein Kammerat som Uchermann; han søkte
henne jamt au; og Gud, kor løglegt han vilde tykkje det
var, um ho med ein Gong tok til å slå Damekrullar.
Uchermann hugtekin? -- Tøv. Nei! som ho var sjølvgod.
Ho gjekk her og totte ho var ven; gilda seg av
den fine Panna si, det gilde lokkute Håre, dei store
djupe Augo ... Kvinnfolkvas ... det var greidt ho
var ei Gutesprengje; Fåvisa si hugsa ho aldri! -- 

Ho dreiv i Lag med Uchermann sidan som fyrr, allstødt
utrygg, allstødt i Sjølvverjing: sæl kann eg vera,
som hev fengi slik ein Kammerat som du er; me Kvende
fær mest aldri samtala vìtugt; våre Medkvende er for
det meste likso styvne som me er sjølve; og Mennane
... bed me ein Mann forklåre oss kva Matematik er,
so trur han strakst me er hugtekne i han; kvi skulde
me fåst ved han elles? Det er då ein sjølvsagd Ting,
at eit Kvinnfolk ikkje kann bry seg um å lære noko.
Og so kjem han då med denne velsigna Friingi si; og
Gud! som han blir fortustra, um han fær Nei. Kvi gjekk
De og gjorde Dykk til for meg då? spýrr han. Nei;
du er ein fagna Kar, Uchermann, eit Sersyn bland Mannfolk;

SIDE: 207

i Lag med deg tarv ein då kje ræddast for å bli
mistekin! -- Han svara ikkje noko vidare.

Men med eitt kunde han bli reint urimeleg sturin.
Han bar seg yvi Live og Tilvære; skýna ikkje kvi han
gjekk her og dilla; han dugde til inkjenoko; åtte kje
Livsmod. Eg eggjer meg upp til å ha det, sagde han,
av di eg ikkje hev Daudemod heller; det er altfor fælt
å sjå den svarte Vonløysa beint inn i dei tome Augo;
men eg hev ikkje Samanheng med Live på nokon Kant;
eg gjeng berre her og spøkjer i Grunnen. Ho trøysta
han med Politik og store Spursmål; no fekk me Riksrett;
so vart Bakstræve kjøvt; og so var der ikkje meir
som kunde stogge Folke på Framstigsvegen ... Eg
gjev Fanden i Politiken, svara han

Når han sytte og bar seg på "eg", jamna ho det ut
til "me"; me hev det so alle; Live er ikkje utherdande
for nokon av oss; Gud veit, kva me i Grunnen gjeng og
lìver etter ... -- Du forstend meg ikkje, sukka han.
Uff; berre ho ikkje forstod han altfor godt. Å, som det
var umògelegt og rådlaust. -- 

 -- Ebba Lehmann, Vénen frå Barnedagane, kom til
Kristiania; ho var Lærar og hadde fengi Post på Ålmugeskulen.
Ebba var den same som fyrr, svarthærd
og hugdjerv; Andlìte hennar var fint og bleikt, men
greidt, og Augo gløgge; ho var ven i Grunnen. Fanny
førde henne og Uchermann ihop; tenk, um han kunde
hugleggje henne! -- 

Ebba var Høgremann, men heller fritenkjande; det
hadde ho lært av Far sin, sagde ho. Ho var frigjord i
Kvinnesaki òg. Ho hadde lesi "Kvinnetvingsla" og "Hovedstrømninger"
og trudde ikkje på noko anna enn den
frie Kjærleiken ... ein Gong i Framtidi, skýnar du! -- 
Ja no duger me ikkje til det. -- Nei det er visst; Gud!
som me er ræddhuga!

Då ho høyrde at Fanny endå ikkje hadde gjevi upp
Teatertanken -- "ikke helt" -- , sette ho i: nå; so skal
eg då ved Gud endå få gjort ei god Gjerning! -- 
Dagen etter kom ho dragande med ein ung Gut som nett
no gjekk og las hjå Skòdespélar Isachsen; den unge

SIDE: 208

Guten vilde "med Fornøielse dele sine Timer med Frøkenen";
på den Måten kunde ho få lesa fritt; "seg so,
um eg ikkje er din gode Lagnad Fanny!" -- Fanny las
upp att "Kjærlighedens Komedie" og lærde dessutan ei
mindre, lettare Rolle; fylgde so med til Isachsen og lét
seg prøve; so kunde ho få høyre ein kunnig Manns Dom,
um ikkje meir. Isachsen prøvde henne både lengi og
vel. Han lét henne segja fram mest alle Hovudreplikane
til Svanhild; ein av deim lét han henne segja upp att:
"Jeg var en hjemløs i min Moders Hus ... "; so bukka
han og sagde: det skal vera meg ein Hugnad å lesa
med Dykk, Frøken; men eitt må eg segja Dykk. Når
ein skal til Teatre, so bør ein helst vera reint ung; dei
fyrste Vanskane er so mange, og Teaterlive er so mykje
annarleis enn ein gjerne drøymer seg det, at ein treng
heile den fyrste Ungdoms Eldhug og Tru, um ein skal
halde ut. De kjem til Teatre i ein heller mogin Alder,
Frøken; men som sagt: hev De Mod, so skal eg gjerne
hjelpe, det eg kann. Fanny vart oskegrå. I Grunnen
hadde den fine Mannen på sin høflege Måte sagt henne
det ho burde ha visst sjølv: at ho var for gamal.

Ho gjekk heim og grét yvi den brostne Draumen sin;
no var han brostin for Ålvor. Ho åtte ikkje Mod; ho
hadde berre Tvilsmål. Ho vilde ikkje so mykje som
tora fortelja Mor si slikt som at ho tenkte på å segja
upp Posten sin og våge seg ut på det uvisse; ho var
vel ingin rett Kunstnarnatur. Farvel, farvel. Ho dugde
til inginting. Fekk stå, der ho stod; stå og folne i
Krambui til dess ho ein Dag vart nøydd til å gifte seg
med ein Vadsekk; det var Lagnaden hennar; ho såg
det tydeleg.

Det vart Natt um henne; myrkt fyri og myrkt bak.
Inkje noko å gleda seg i, inkje noko å vonast. Lùneridine
tok til å bli faste no. Dei kom med eller utan
Tilhøve, ofte saman med visse kropslege Ugreidur som
kunde få henne til å banne sitt Kýn; ho gjekk og
grét i dagevis av berre Hugverk, berre uviss, uvìtug Otte,
ålmenn, grenselaus Vonløyse.

Alt Folk vart keidsamt; ho trotta kje Dagmar Dyring

SIDE: 209

dessmeir. Dagmar var eltesam med sitt endelause Mannfolksnakk.
Desse Mennane, desse Mennane ... Herregud,
kva hadde dei gjort henne, desse Mennane, tru?
Dessutan var ho ikkje fri for å vera lite stiv. Ho totte
visst ikkje at slik ei Krambugjente retteleg høyrde med
til "oss Kvinnur"; sjølv skulde ho no taka Artium.

Eit Kvinnesaks-Lag vart skìpa; då livna Fanny upp
att eit Bìl. Endeleg skulde det då bli meir enn Snakk;
endeleg skulde me få arbeide for det me vilde. Ho
skreiv seg inn. Men då det bar til Stykke kunde ho
ikkje få vera med; Samlage hadde sine Møte Klokka
seks, midt i den stridaste Arbeidstidi hennar. Uchermann
var òg med; honom fekk ho til å gjera Ståk um denne
Møtetidi. Formannen i Lage svara, at Tidi var sett til
Klokka seks for Damune si Skuld. Som me veit, sa han
med ein høfleg Smil til Fruine på fyrste Benken, som me
veit vil Damune ikkje gjerne vera ute seint um Kvelden
... -- Fanny skreiv seg ut av Samlage strakst. Det
skulde vera eit Damesamlag, skýna ho, eit Uppbyggjings-
eller Morolag for Damur som ikkje hadde noko å gjera;
farvel, Humbug!

Det vart ein kald, sur Vår. Medjomfrui hennar, ho
Ingeborg, gifte seg; Fanny vart eit Bìl åleine Kvende i
Krambui. Moe sa upp Posten sin og flutte; i Staden
hans kom det ein framand, leid Fyr, ein buslìtin Klædevarehandlar,
som var vigtig og lat og lét dei andre gjera
Arbeide. Ho fekk att Tilfelle sitt. Og denne Gongen
vart det heller stridvori.

Ho Mor tok til å masa um Tollaren att. Fanny forstod
kva han gjekk og lurde på, den gamle Vadsekken:
at ho skulde bli trøytt. Ho måtte bli trøytt av Krambui;
det visste han.

Ho låg heime sjuk og arm og freista å ta Tingen
vìtugt. Kvi skulde ho ikkje likso godt springe i det som
krjupe i det? Det var vonlaust for eit Kvende å tenkje
på Sjølvberging. Ho fekk so mykje mindre Løn for
sitt Arbeid enn Mannen for sitt, at det vart rådlaust å
tevle. Det var som å spenne mot Brodden; sistpå låg
ho der; og den fyrste som kom kunde taka henne. Til

SIDE: 210

dessa hadde Live for Fanny ikkje vori anna enn eit
einaste Sprengs Kav; no hadde ho Vale millom tvo Ting:
selja seg og Få det maklegt strakst, eller slite endå i nokre
År og selja seg sidan. Kvi skulde ho ikkje likso godt
springe i det som krjupe i det?

Ho kunde setja Vilkår. Det gamle Narre måtte vera
svært ør etter henne, når han kunde gå soleis og lure
År etter År; ho kunde segja at fekk ho fara utanlands
... sjå Italia, Neapel, Venedig; sjå Alpane, sjå Verdi
... um alle andre Draumar brast, noko av Verdi laut
ho då få sjå; ho kunde ikkje døy fyrr; kva skulde ho
ha vori til for elles! -- Gjev meg Pengar til ei Utanlandsferd,
og so ... lat skure ... eg som andre ...

Ho lo åt seg sjølv sistpå. Ja vel, det var rett;
Greidleik i Handelen; segja Prisen med same! Eg kostar
ei Italiaferd; De fær meg for so og so mange hundra Dalar
kontant; ha, ha, ha! -- Ho bad Mor si halde Munn med
Tollarsnakke sitt og gjekk attende åt Krambui.

Men då Lea ein Dag kom og sagde, at Thorseng bad
um å få låne henne Pengar til eit Skeid på Lærarskulen,
fall ho gråtande um Halsen på Syster si og
sagde Takk. -- 

 -- Frå Hausten gjekk Fanny på Lærarskule.

Det var eit nytt Tiltak, som gav ny Von. Ebba sagde
nok, at ho ikkje måtte gjera seg store Tankar; -- du
fær meir Fritid, sagde ho; men Fridomen skal me ikkje
tala um; me hev hundra Husbondar for ein, og Tilsyn
både framme og bak, liksom me var på Tukthuse. Men
Ebba hadde det med å laste på alt; det var vel ikkje
so gali som ho sagde. Du er då sjølv mest Fritenkjar,
sa Fanny; og når det kann gå ... -- Ja innanfor
Stogudøri ja, svara Ebba. Nå; likare enn å stå i
Krambu er det vel alltid; er ein Lærar, so kann ein då
sova um Ettermiddagen ... -- 

Fanny sat på Skulebenken reint uppsett på å lære;
tok inn historiske og geografiske Kunnskapar som det
skulde vera Dròpar, og var serleg gløgg i Religionstimane.
Ho hadde vori brydd med mange Spursmål i seinare Tid;

SIDE: 211

dei skulde ho endeleg no få Svar på; det var sjølve
Pastor Løchen som var Religionslærar.

Ho vart styrkt i Trui si òg. Det stod æveleg fast at
me var Syndarar; altfor mykje kjende ho sjølv Syndsens
Lov i Lémine sine. Frelse trengde me til; og Vonir um
eit Liv etter dette kunde ho aldri gjeva frå seg. Men
kvifor Gud lét so mykje vondt hende? -- 

Det vonde skulde tena Guds vise Fyrimål, det med,
sagde Løchen. Men når Fanny såg Emilie Lund flogse
um på Gata i ein meir og meir uægte Damehams og med
eit meir og meir tilgjort Mod i dei folnande Andlìtsdragi
... No var Karoline òg komi på Gata. Og når Fanny
tenkte på seg sjølv -- ; dersom Gud ikkje hadde vori
god mot henne og haldi Freistarane burte frå henne i
vonde, modlause Tidir, kor snart kunde det ikkje vori
gjort med henne òg? Kor kunde det ha seg, at Gud ikkje
hadde vori likso god mot Emilie og Karoline?

Sut og Saknad vart sent oss til vår Sjælebate. Ja men
det vart ikkje til Sjælebate. Tvertimot; dei som hadde
det verst vart dei mest agalause. Kor kom dei fleste
Brotsmennane frå? Kor var det mest med Drykk; kor
var Råskapen verst; var det Rikmansdøtrane som kom i
Piperviki?

Uff nei; ikkje tenkje. Gud fekk hjelpe henne; han sat
der uppe og såg Tankane hennar ... uff; kor skulde
ho halde Live ut, dersom ho miste Voni um å få det
betre sidan? -- Men kvifor skulde ikkje alle dei andre
òg få det godt sidan ... hu nei; ikkje tenkje; ikkje
tenkje ...

Dei andre som gjekk på denne Skulen var kvinnelege
so det var ingi Gjerd. Det var rådlaust å tala med
deim. Ho skræmde deim no frå seg au ein Gong, so
dei kom ikkje att meir. Storthinge hadde sett Riksrett
mot Selmers Regjering; Folke var kløyvt i tvo Flokkar
som skamskjelte kvarandre; endå på Gjenteskulane vart
det tala Politik; Fanny fekk ein Dag det Spursmåle, um
ho trudde nokon Vinstremann no, etter Riksrettsavgjerdi,
kunde vera anna enn ein medvìtin Kjeltring. Fanny var
fælt rædd av seg i denne Tid. Ho livde på lånte Pengar;

SIDE: 212

og tenk, um ho so til siste Slutten ikkje skulde få Post!
Men den Gongen vart ho harm og svara: ein kunde
vel likso godt tvìla på, um det var skikkelegt Folk dei,
som truga Norigs Storthing med svenske Bajonettar. Dei
andre drog Stakkane innum seg og rømde. Sidan gjekk
ho åleine i Flokken; ho var Vinstrekvinne.

Ebba Lehmann vart mest den einaste Trøysti, Fanny
hadde. Når det vart altfor vondt å vera til, berga ho
seg upp til Ebba og drakk Bokk-øl. Og so hjelpte dei
kvarandre med å tykkje langt. For Ebba hadde det òg
langsamt. Reint forskræmeleg leid av seg var ho; Hugløysa
kunde taka henne so hardt, at Fanny vart heiltupp
forstøkt. Live var berre Lygn. Det fanst ikkje Hugnad;
for oss Kvinnfolk fanst det ikkje Moro heller. Mennane
vilde ha alt for seg sjølve, like til Drykkjestogo; ikkje
å nemne at dei vilde hava Eineretten til å drive Kjærleiksfjas.
 -- Likare Postar? Å langtifrå. Det me trong
um var Fridom til å lìva; men um me fekk den, so torde
me arme, ræddkulsne Stakkefolki ikkje brùka 'n; det var
ingi Råd med oss. Det var eit fælt Mistak med dette
Kvinnesaks-tøve; Kvinna kunde ikkje klara Live, mindre
ho var styvi; olje-, heste-, pylse-styvi; difor skulde ho
ikkje lære nokon Ting; ho skulde bli ali upp til Husdyr
og Manninne og til å hyggje seg i all den Ufysa som
fylgde med å vera gift; ish! Hu! so urett som det var
av Gud å gjera sùme til Kvinnfolk.

Ein Kveld tok Ebba fram or Kommoden sin ein litin
stålblank Ting ... kva i Guds Namn ... ein Revolver!
 -- Uff! Gud hjelpe deg, Menneskje, han er vel ikkje
ladd?! -- Du vene, vesle Vénen min, kjælte Ebba, du
einaste som er trugin, du einaste som veit Råd ... -- 
Er han ladd, syýrr eg?! -- Hyss då, Fanny ... sjå
på han; er han ikkje søt? -- Ho lagde han ned att:
jau du kann då vita han er ladd; det er det som er det
gode ved han, veit eg!

Men til andre Tidir kunde Ebba vera reint overlag
lystig. Og når dei tvo Vénine var i Godlag, tilstod dei
for kvarandre, at det som var det harmelegaste av alt var, at
i Grunnen var dei slett ikkje livsleide; berre lite meir

SIDE: 213

Moro, lite meir Fridom ... berre hava nokre fullgode
Kammerater, som ein kunde drive med, danse med, gantast
med; berre ein kunde slå sig lite meir laus, drikke
lite meir Bokk, ikkje vera so jammerleg bundne av Fordomar
og Ræddhug ...

Og so berre det kunde hende eitkvart ender og då!
sagde Fanny; veit du, eg ynskjer mest at me måtte få
Revolusjon; so hende det då noko! -- 

 -- Det hende Fanny noko fyrr ho vardest. Ho kom
heim ein Kveld og var glad.

XX.

Gabriel Gram hadde pint hende i alle desse Åri, fyrst
som ei Gåte, sidan som eit Samvìtsagg.

Ho hadde tenkt gali um han, og ho hadde fari fåvist.
Han måtte tru at ho var ei av dei styvnaste i heile
Kristiania. Når han råka henne på Gata helsa han,
høflegt, men liksom avverjande: skyldig Vyrdnad, Frøken;
men Dykk er eg ferdug med! -- Uff; og han, som visst
var eit svært forvitnelegt Menneskje.

Den Samrøda som dei ikkje var komne ut med sist
for Fåvìte hennar, den kunde ho no hava Hùg til å
taka upp att. Han hadde sagt noko som ho den Gongen
ikkje hadde tort høyre dessmeir; no skulde ho gjeva
mykje til um ho kunde få Greide på det. Og so skulde
han gå heile sitt Liv og tru, at ho var den same Gåsi
som den Gongen, ein vanleg Aftenpostlesar som det ikkje
beit Vìt på; uff; ho kunde harme seg ihel.

 -- Men so var det den Kvelden i Marts, då ho råka
han hjå Markussen.

Ho vart reint forfjamsa av å sjå han; som vel var
hadde ho teki på seg den svarte Kjolen i Kveld, den
strame som klædde henne so godt ... Markussen namngav
deim for kvarandre: Gabriel Gram, min Medarbeider
i Departemente; Frøken Holmsen, ei av dei frigjorde
... -- Å! -- 

"Min Kompliment!" sa Gram; dei gode brune Augo

SIDE: 214

hans smilte henne med Undring til Møtes. Det var De,
som ikkje vart trulova med min Vén Ås, veit eg? Kor
hev De vanka helst i all denne Tidi? -- Ås fortalde at
De hadde vorti for klok for han; og so tenkte eg på,
um ikkje eg burde freiste; men burte var De! -- Ho
vart so glad at ho lo; eg tenkte, De hadde fengi nok av
Styvingskapen min fyrste Gongen, eg! sagde ho. Gud
veit, kven som var den styvnaste av oss tvo då, svara
han og drog på Aksline.

Han hadde vorti meir vaksin; Andlìtsdragi var fastare,
Skapnaden meir stød. Han førde seg rolegt og såg
trøytt ut; ved Augnekrokane hadde han eit Par småe
kloke Rukkur. Der var noko til-seg-komi og umtenkt i
Augnelage hans; berre ender og då glimta det upp
som i gamle Dagar. De hev forandra Dykk, sagde ho.
Ja, svara han; eg hev vorti gamall. Det er den fordømde
Rangelen, ser De. -- Hev de rangla so svært då? spurde
ho og lo. Eg hev rangla som eit Beist, sagde han. Ho
hugsa at han ikkje lika Damur som lo; men ho lo likevel;
han var so løgin. Gud, som ho kjende han att.
Same Tankeløysa; like beintfram ...

Markus Olivarius hadde Hùg på Politik; kva totte
Frøken Holmsen um Riksrettsdomen? -- Det var smått
Stell, sagde Fanny; tenk, lata dei Knigtane sleppe med
å bli avsette! -- De vilde kanskje havt dei straffa på
Live, De? -- Ja minst! -- Ah!! ha! ha! ha! -- Kva
meiner De med det? spurde Gram noko forvìtin; han
brydde seg elles ikkje um Politik. Fanny raudna; uff,
dette klara ho visst ikkje; eg meiner kje nettupp det absolute
Veto, sagde ho; det må de Juristar forstå; men eg
tykkjer dei burde hava Straff, alle dei som held på 'det
me hev'! -- Ha! ha! ha! ha! -- Gram såg på henne;
på dei Præmissur kunde han au vera med og døme
elleve Ministrar frå Live, sa han.

Stud. filos. Dagmar Dyring kom; då dei hadde eti,
sette dei seg til Toddyborde. Dagmar og Gram kom
strakst i Ordskifte; Dagmar fekk Hjelp av Helga; Markussen
var Slingringsmann. Fanny sat att-yvi i ein
Ruggestol og såg på Gram med Augo halvt attlatne;

SIDE: 215

det var forunderlegt so godt som ho kjende han. Ho hadde
alltid kjent han. Når det kom til Stykke var han den
einaste ho kjende i Verdi. Det kom slik ein Tryggleik
yvi henne; ho vilde vera her. Ho vilde bli her. Det
var stuslegt alle andre Stadir; men her var Ro. Ho vilde
ingin annan Stad av; det var ei underleg Kjensle.

Gud, som han var Overmann. Dagmar røynde seg det
beste ho kunde, men kom ikkje upp. Ho kom køyrande
med alt sitt gamle Snakk; Fanny kunde det utanbokes
for lengi sidan; han stogga henne med å segja noko
nytt, noko uventande, noko som gjorde Saki større og
djupare; ho fekk kannhende Rett, men på ein annan
Måte enn ho vilde. Berre ender og Gong fekk ho eggja
han sint. Då vart Målbrigde hans so barnslegt og morosamt.

Han forstod alt og orsaka alt; sette kje upp Krav, men
forklåra. Me kann ikkje lyfte oss upp etter Håre,
Frøken! sa han; Herregud, Frøken, ein tarv då ikkje
gå til Grunns, for di um ein rettar seg etter det som
ikkje annarleis kann vera. Kva gjorde Kjeringi då ho
var komi i Ulvestogo? Ho tok det vìtugt, for Fanden,
og godstelte seg med Beisti; men dermed vart ho då ikkje
Ulv! Alle de nymotens Moralistar er so forbanna uhumoristiske.
Det er denne skotske Presten som gjeng
ikring og spøkjer, han den Satan-til-Fyren, som fyrr lét
Ryggen gå enn han gav seg ... nå, han, som kom
upp i Isheimen tilslutt og døydde so dramatisk under ei
Snøskridu ... "Brand" ja! Ikkje det Grand Ironi; bu-h;
berre Gaustad-Heroisme; fælt storfelt, Gudbevars, men
Fanden so toskut ... Ein fær då forstå den Verdi
ein lìver i likevel! Den som hev rìdi femtan Stavhestar
sjølv, veit um det. Her for eit Par År sidan skulde eg
ikkje gifte meg, f. Eks.; eg hadde ein Onkel som var
frå seg, måvita, og den nyaste Trui er den, at alt gjeng
i Arv; når ein Mann gjeng med Brillur vert Son hans
fødd med Lorgnett; so skulde då eit Par unge Folk som
elska kvarandre versgo døy i Isheimen, av di det kunde
hende det kom ein Erving som det kunde hende vart
galin ... Gudbevars! den Setningen forsvara eg likso

SIDE: 216

hardsett som De forsvarar han no; eg var ein framifrå
Erasmus Montanus. Men utigjenom Åri hev eg antra
meg tvertigjenom både det eine og det andre, og no
segjer eg som so: det kann sgu godt hende at Jordi er
rund; men dersom det var ei Lisbet som vilde gjeva meg
ein Kyss for å sverja på at ho var flat, so svor eg:
ho er Fanden gale meg so flat som ei Pannekake! -- 
Ah!! ha! ha! ha! -- 

Fanny kjende Byrdir lettna på Aksline sine og Steinar
falle henne frå Bringa; ho hadde vori "uhumoristisk"
og forkava sjølv. Ein fager Draum vart sprengd av og
til; det gjorde vondt; men etterpå vart det so mykje
ljosare. Han aga henne med sin Spott; men denne
Spotten løyste seg upp i ei sorgmild Skýnsemd, som hugtok
henne. For fyrste Gongen på Jord ho fann sin
Tanke bak ein annans Ord ... halvt støytte han ho
burt

"med hvas Forstand;
halvt kunde han med Mildhed hende drage,
som Havet drages mod en sollys Strand,
mens Fjeldet skyver Bølgerne tilbage ..."

Dagmar kunde gå med på den naturalistiske Dikting,
når denne vilde vera fager; han spurde um ho vilde
like å sjå Kaptein Alving uppstelt som ei fager Framsyning.
Nei, det var ein annan Ting. I det heile heldt
ho på den norske Dikting. Den var realistisk, men ven
likevel; gjorde oss då ikkje modlause; sette upp Mynster,
som me fekk Hùg til å likjast. Mynsterkvinnur? sagde
Gram; ja, galant er ho; men eg trudde at for Kvende
måtte ho vera heller åleitsam? Stakkars Gjenteborn;
dei gjeng der i si Hjartans Truskyld og skal vera Agnes
og Ågot og Svanhild og Svava; men det klarar dei
ikkje; Tingen er at desse Bok-Kvende er fri for mang ei
Mannsbragd som Kvinna i Røyndi ikkje er fri for ...
so blir dei modlause, vil eg tru, og tenkjer med seg: eg
kann ikkje vera Svanhild; lat meg då likso godt bli som
ei av dei andre Høns i Hønsegarden! Ei Gjente som hev
litegrand Vit måtte vel heller bli modig, når ho fekk

SIDE: 217

Bøkar som sagde henne korleis Kvinna verkeleg er, og
kva Kvinna i dei og dei Høve verkeleg kann drive det til ...
Men Gudbevars; det er klårt at Damur likar betre galante
Poetar enn ugalante! Når slikt eit vanlegt Hønsehovud
les den gilde Literaturen vår, og ser slike Kvende
som berre er Blomedåm og Fuglesong og fine Kjenningar,
so segjer det seg sjølv at ho vert uppglødd; Herregud,
sukkar Hønsehovude, er me so yndige når me vert skildra
realistisk? -- Fanny lo. Dagmar gav henne eit svivyrdelegt
Augnekast frå Sida; når det ber til Stykke, sa ho,
finst det kanskje fleire Svanhild'ir og Nora'ir i det verkelege
Live enn Herr Gram tenkjer. -- Gudbevars, svara
han likesæl.

Heile Kvinnesaki vart tilgjord og keidsam, påstod han,
av di dei bygde på denne fagre Bokheimen med dei mange
Mynster. Det kunde då ikkje noko livande Menneskje
bry seg um ei Samling av Nora'ir og slikt! -- Dagmar
meinte det kunde vera andre Ting òg, som gav Herr
Gram Mothug mot Kvinnesaki; Herr Gram vilde vel t. D.
ikkje gjerne godkjenne Jamlikskapen vår? -- Nei den
godkjenner eg Fanden ikkje! -- Alle lo; berre Fanny
sat tagall; dette gjorde henne vondt. Gram dreiv på.
Kva dei no vilde segja um Kvinneheilen, so hadde Skaparen
laga det so, at Kvinna var ufrisk tri Dagar kvar
Månad, som me ikkje var, og derattåt ufrisk tri Kvartal
annakvart År, som me heller ikkje var; um då
Mann og Kvende kunde gå i Veg samstundes, vilde han få
Fyrisprang likevel. Kvi er de då so rædde for å gjeva
oss Lov til å prøve oss? spurde Dagmar uppøst. Rædde?
sagde Gram. Upp med alle Dørir og burt med alle
Stengslur; det er ikkje fårlegt; Kvinnestudentane gifter
seg sgu lengi fyrr dei fær Embætseksamen! Dagmar vart
raud; Fanny hugsa noko ho hadde høyrt, men ikkje vilja
tru, at Dagmar skulde vera løynleg trulova. Dessutan,
heldt han fram, skulde det vera ei Kvinne som var laga
til Professor meir enn til å vera gift, so lat henne i
Guds Namn bli Professor! Men Kvinnerørsla gjeng ut
ifrå, at Kvinna i det heile skal vera Professor; og det er
Bok-tull. Det skal ikkje vera nok med at me Mennar

SIDE: 218

vert uppalne til Sveinkallar og Egoistar og vert oss sjølve
nok og gjeng Fanden i Vald; no skal Kvinna òg den
Vegen! Berre skaffe Frøkenforsyrgjing for so mange som
mògeleg ... Hadde Poetane sagt Dykk Sanningi, som
er den, at Kvinna so vel som Mannen treng ikkje berre
Forsyrgjing, men Kjærleik, og det ikkje berre den fine
Kjærleiken som dei hev Lov til å skrive um ... Men
det er ei av dei Mannsbragdine som Poetane tegjer med!
So gjeng då Gjentungane, kann ein vìta, og trur at det
er noko fælt og ukvinnelegt å hava denne sunne, heite
Trong etter ein Manns Fangtak ... -- 

Dagmar hadde flutt seg burt til Helga og rødde halvhøgt
med henne um det siste av Bjørnson. Fanny lét
Augo heilt att. Der var det. Soleis hekk det ihop.
Dette fæle som hadde pint henne som ei løynleg Skam,
den vonde Ånd som ho i Gråt og Rædsle hadde freista
å drive frå seg, -- det var ingi vond Ånd, og det
var ingi Skam; det var naturlegt, menneskelegt; det
verste Livsspursmåle hennar var løyst. Og dette skulde
ein ikkje få Greide på, fyrr ein var fire og tjuge År
gamal!

Dagmar reis tidleg upp og gjekk; Fanny var fullhùga
på å sitja so lengi som råd var. Dette idiotiske Kvinnfolke
gjorde meg gamle Herremann sint sagde Gram;
seg meg, Frøken Holmsen, var eg usømeleg? -- De var
leid, sagde Fanny; og det er ikkje rett av Dykk å vera
sint på Dagmar. -- Slik Tilskaping gjer meg sint, sagde
han. -- Eg trur ikkje det var Tilskaping, sagde Fanny.
Det som De sagde i Kveld, hev ingi ung Gjente Greide
på; det kann høyrast rart, men det er no so. Gram
riste på Hovude. Når so er, sagde han, so hev eg
gjort mang ei ung Gjente Urett.

Då Klokka var so tolv. sagde Gram: eg trur ved den
lìvande Gud, at Frøken Holmsen kann rangle! Ho vart
lite raud; ja kva då, sagde ho. Då vil eg trulova meg
med Dykk på Flekken, svara han; men på det Vilkår
at De ikkje blir glad i meg! -- Ah!!-ha-ha-ha! -- Eg
sjølv er ferdug med den Ting, skal De vita, heldt han
fram; og einsidug Kjærleik veit De er ikkje morosam.

SIDE: 219

Me fekk berre rangle i Lag! Eg er so lurve leid av alle
mine gamle Svirebrørar; og denne Markussen hev vorti
so skikkeleg sidan han vart gift ... Ja eg meiner det
sgu! Er De med, Frøken? -- Ho rette fram Handi: Ja!
 -- Topp! De kann drikke Øl då? -- Ja det veit Gud. 
 -- Og De vil ikkje vanvyrde ein livsleid Sveinkall, som
i tjuge Minuttar stikk upp til tvo Flaskur under Kavaien?
 -- Vil De svalle eit Grand med' De drikk, kann De for
meg gjerne drikke tri. -- Skål; det er nok gali at eg
ikkje hev råka Dykk fyrr likevel, Frøken; hadde eg havt
eit vìtugt Kvinnfolk til å rangle med, so hadde ikkje
Rangelen vorti so toskut ... Men no skal De ikkje
svikte, Frøken; Fru Markussen der kann vitne at eg er
ein skikkeleg Fyr; eg hev rent Horni av meg for lengi
sidan ... -- -- 

 -- -- Fanny gjekk Turar med Gram; og Live var slett
ikkje stuslegt lenger.

På Skulen hadde dei teki til med det praktiske; alle
dei andre fann det ulidande; men Fanny var i Ovlag.
Ho yvihøyrde dei småe Prøveklutane sine med Fagnad,
jamvel i Religion; Tvilen hennar um Gud var burtkvorvin;
han hadde havt noko godt gøymt åt henne likevel, og
hadde visst noko godt gøymt åt alle. Heime bar ho
Ulags-Ridine til Mor si med utrulegt Tòlmod; stakkars
Mor; ho hadde ikkje noko å gleda seg i, so det var
rimelegt at ho fann Live uhùglegt. Inkje og ingin hadde
ho. Onkel Solum synte seg mest aldri; Bror Nils var
flutt på Lande og skulde styre eit Verk; den einaste
Trøysti ho hadde var Småborni til Lea, som ho hjelpte
til med å skjemme burt; og so hadde ho Jomfru Thorsen
då, Stogugjenta hennar hadde vori. I Lag med henne
sat ho Mor og svirde i Kaffi og trøytte Tidi med å fortelja
uppatt dei gamle Sogune frå Fredheim; det var
utrulegt at dei kunde halde ut med det; dei måtte ha
vori glade i han Far båe tvo, både Frua og Tenestgjenta.
Men når ho Mor fortalde um Live sitt i Sydame-
Tidi, forstod Fanny henne so godt, at ho totte ho kunde
tilgjeva henne alt, um det so var det verste. Arme gamle
skrukkute Skinn; Herregud, um ho no i si Hugløyse og

SIDE: 220

Vonløyse skulde ha forsynda seg. Ein vilde ikkje kunna
segja noko um det. Fanny visste sjølv kva Keidsemd
var; og ho visste, at utan Kjærleik var Live ikkje anna;
å; alt, alt kunde ho tilgjeva. Det måtte vera Måte
på kva ein kunde krevja av eit Menneskje òg.

Ho sat hjå Ebba og snakka livsleidt, men kunde ikkje
få det til lenger. Ho hadde denne litle løynlege Jubelen
inne i Bringa at ho skulde råka honom; og so det at
han verkeleg iddest gå og tala med henne. Hjå Ebba
råka ho Uchermann og Lærar Opthun; den siste, ein
logn, vâr Fyr, tok frå henne all Hùg til Lærar-yrkje;
men det gjorde kje noko. Ho iddest ikkje tenkje so
langt. I Kveld skulde ho råke Gram; og so skulde dei
gå heilt ut-yvi til Grønlia ...

Det var ein hyggjeleg Kar, den Opthun; men der var
noko dult ved han; han gjekk jamt som på Hoseladdar.
Han hadde mykje å fortelja. Men når det kom til
Stykke var det aldri han som hadde fortalt det; han hadde
inkje sagt. Vart ein soleis, når ein var Lærar? Når
han fortalde um Glyttegluggane i Skuledørine, kunde ho
tenkje seg det. Me hev slik ein framifrå og drivande
inspektør, sagde Opthun; han veit at det ikkje er godt at
ein Lærar blir for trygg av seg. Det kunde snart hende
at den Vonde fór i han, so han fekk Hùg til å preike
Vantru for Kristianiaungane; men då skal desse Gluggane
minne han um, at det nok er dei som passar på
han. Dei hadde Glyttegluggar inn til Privatlive åt Lærarane
au, forstod ho på Opthun; der var Fisletutar som
gjekk til Prestane og smurde sine Knivar med å fortelja
um den veksande Vantrui; "den og den held Dagbladet;
den og den gjeng i Arbeidarsamfunde" ... Og so var
der namnlause Brev, som vart upplesne i Skulestyre, der
alle dei syttan Prestane i Byen sat og lydde med lange
Øyro ... Ein skulde ikkje snakke um desse Løynbrevi
som gjekk Prest og Prest imillom, kvar Gong ein Lærar
søkte Post; "dei Brevi inneheld nok mangt og mykje! -- 
Det er då berre gode Folk som fær Postar i seinare Tid,
Folk med den rette Trui, pålitelege Fisletut-Emne" ...
dei tok det ikkje so strengt med mangt anna, når berre

SIDE: 221

den rette gode Fislehùgen var der; "ja slikt fortel Folk!"
 -- Og no vart då den eine Læraren etter den andre
innstemnd og måtte vitne um sitt "Forhold til Pontoppidan";
og dei syttan Prestane ladda um på Skulane hjå
alle som var mistenkte; so det galdt å vera på sin Post.
Ein visste aldri um deim, fyrr ein såg deim; dei kom
som Tjuvar um Natti, iser i Religionstimane; "då gjeld
det, at Ungane er godt upptamde! Dessverre kann ikkje
Presten sjå Hjarto og Nyro; når Ungane svarar rett etter
Pontoppidan, so må han luska av, han! Men dei Pokkers
Ungane, dei skýnar godt, kor som til stend; der er ein
heil Frimurarskap millom Lærar og Skuleborn ... Læraren
er nøydd til å plugge i oss dette-her; men sjølv
trur han sgu ikkje det Bøss ... og so blir dei so ugudelege,
so -- ; hi-hi-hi! Det blir ei vantru Ætt den, som
êlst upp under Glyttegluggsysteme! -- Det var uhuglegt
å høyre slikt; men Fanny slog det frå seg. Å pytt,
sagde ho; det er ikkje Skulen som gjer det; lat berre
Folk få det godt, so blir dei nok glade i Vårherre! -- 

Ho var med i Likferdi til Fru Kahrs; det var verre
enn um ho skulde ha mist Mor si. Men det var ikkje
vonlaust likevel. Inkje noko var vonlaust; ho hadde noko
å gleda seg til. Berre det måtte vara. Ho skulde
krevja so lite, so lite; berre Gud vilde vera god og lata
det vara ei Stund.

Ho fekk Hùg til å vera snild og umgjengeleg; der var
mykje ved Folk som var forvitnelegt i Grunnen. Ho kom
nærare innpå Lea, Syster si; kven skulde tru at der var
so mykje godt hjå henne? Nedtyngd og forskipla var
ho nok, Stakkar; men so hadde ho og havt ein Barndom
... det var stuslegt å høyre henne fortelja um Uppvokstren
sin hjå dei tvo Jomfruine: uff, enn alt det
stygge og leide ho der hadde høyrt og set. Mykje av det
var ikkje forteljande; han Far hadde no ikkje heller vori
som han skulde. Lea hadde vorti so forskræmd, at då
ho vart vaksi torde ho mest ikkje trulova seg; ho trudde
det var usømelegt, det òg. Du gjer deg ingin Tanke um
kor fåvis eg var, sagde Lea; eg torde aldri vera i Lag
med Thorseng åleine; aldri måtte han kysse meg eller

SIDE: 222

mest koma nære meg; eg var so skjemd og ille ved, at
når eg såg han kunde eg sige i Jordi! -- Var du kje
glad i han då? -- Jau, eg var visst det òg, men -- .
 -- Korleis kunde du koma til å trulova deg då? -- 
Det var Frua som greidde det; ho sagde fyri Svare og
allting. -- Frua? -- Ja den Frua i Drammen, som eg
var hjå ... Du veit vel kva du skal svara, sagde ho;
men no må du ikkje gløyme å takke vent for det gode
Tilbòde ... Og det segjer seg sjølv; slik ei fatig stakkars
Gjente som eg var, so var eg nok takksam; og so
skreiv eg som ho sagde. Men Gud, for ei Tid det var;
å, enn alt det eg hadde å vinne yvi ... Du er sæl
du, som hev fengi vekse upp hjå ho Mor!

Elles, heldt Lea fram, høyrde eg so mykje vondt um
ho Mor i mitt Uppvekstre, at eg mest ikkje heldt henne
heller for ... eg hadde ikkje for høge Tankar korkje
um deg eller henne i den Tidi. Og so var eg so upprådd
for Thorsengs Skuld ... eg var so takksam mot
han for di han hadde teki slik ei Fatiggjente, at eg var
på Veg til å bli eit låkt Menneskje av det, trur eg.
Fanny forstod at Lea bad om Tilgjeving for gamle Dagar;
ho kyste henne og sagde: det var godt at du fekk ein
slik Mann.

Av Lea fekk Fanny vita sùmt um Far sin; Lea trudde
det var ho Mor som var Skuld i Ulykka hans. Han
skulde ikkje vori gift med henne, sagde Lea; i rette Røyndi
var det nok ei onnor han tenkte på òg; men ho Mor
var ven veit du; og ho låg visst etter han i den Tidi;
og han Far var ikkje nettupp sterk ... Ho hev aldri
forstadi han Far, trur eg; han var i Grunnen eit snildt,
godt Menneskje. Og so var no ho Mor heller vandlynd;
og han Far hadde det ikkje nettupp med Tòlmod. -- Det
er rart å høyre dette; ho Mor skyt Skuldi på han Far,
ho. -- Ja han Far kunde segja mykje leidt um ho Mor
òg; men so var det sùmetider han orsaka henne att;
Skuldi er mi; det var eg, som hadde beste Vite! sa han
Far.

Å, du skýnar ikkje kor reint toskut eg hev vori i alle
Ting, sukka Lea stundom; det er forsett, at ein skal vera

SIDE: 223

soleis! Det er av deg at eg endeleg hev fengi Tanke
um eitt og anna ... I Fyrstningi totte eg, det var jålut
av deg å sitja og antrast med Mannfolki um alleslags
Ting som ikkje vedkom oss; eg hev no aldri høyrt eller
set slikt eg, at ei ung Gjente hev fari åt på den Måten
... -- Nei eg var visst djerv nok! lo Fanny; men
det var alltid so Moro å erte denne Tollaren, totte eg.
 -- Ja eg skýna no at det ikkje var nokor Råd med deg;
og so tok eg til å høyre etter; og då var det mang
ein Gong mest som du kunde hava noko Rett òg. Men
eg er no so fåvis; det er Uråd for meg å vita kva
som er gali og rett; eg må halde meg til det eg hev
lært og høyrt fyri meg, eg; men det er som det hjelper
å høyre eitkvart nytt av og til endå. -- Det var løglegt
at eg skulde kunna vera til Hjelp for nokon, totte
Fanny.

Ho fekk Umtanke for Borni til Syster si; Lea skjemde
deim so reint burt etter hennar Meining. Du må ikkje
kysse deim so mykje, sagde ho; du veit ikkje kor gali
det er! -- Jau; Lea visste at det var gali; men eg kann
ikkje anna! Når dei kjem med den vesle Tluten sin og
er so doe og tøte ... og so dei småe runde lubne Armane
kringum Halsen til Mor si ... å, var det dine,
so vart du ikkje likare sjølv! -- Jau; Fanny vilde ikkje
taka det på den Måten; ho vilde vera for glad i deim
til dess. Og so må du ikkje jamt gjeva etter for deim;
når du hev sagt nei, so må det vera nei då! -- Ja
men eg kann då ikkje lata deim skrike, Stakkar! -- Lat
deim skrike til dei vert leide; dei lærer snart at det nyttar
ikkje noko. -- Å, de snakkar so lett de, som ikkje
hev Born sjølve. Thorseng hjelpte Kona si. Det er nok
Mori som veit, kva som batar Barne best, sagde han;
Mødrane hev det av Natturen dei, skal eg segja deg,
Fanny. Kor skulde det elles gå med dei Borni som
Mødrane åt ikkje hev det Slag Upplæring sjølve? -- 

Tollaren gjekk i Huse som fyrr; han tok til å eldast.
Han vart meir og meir skalleblank og meir og meir
skrinn; han var ikkje so modig som fyrr, og skravla ikkje
fullt so mykje heller. Fanny hadde vorti so van med det

SIDE: 224

gamle Vavrehorne at ho mest ikkje såg han. Likevel var
det noko eltesamt med han; alltid kjende ho seg som forfylgd
av tvo lurande svoltne Augo. Men han var no
reint meinlaus då, Stakkaren. -- 

 -- Ho skulde ikkje sleppe frå Lagnaden sin; Uchermann
fridde.

Det var kvidesamt å lesa Breve hans; det kjendest so
framandt og pinefullt. Og likevel var det fagert, hugtakande
... å, kvi skulde ho valde so mykje vondt. Kvi
hadde ho ikkje vorti gift då ho var ung; tenk! um ho
hadde havt noko mer Vìt då ho råka Gabriel fyrste
Gongen; so hadde ho huglagt han då og kannhende
vunni han ... Stakkars gilde Guten Uchermann. Det
beste Menneskje ho hadde funni; den gjævaste, ærlegaste
Vén. Han hadde vori Læraren hennar; berre godt hadde
han gjort henne; no hadde han hjelpt henne so høgt upp
at ho kunde forstå Gram; og so skulde han bli sparka
burt då ... som ein utnytta Stige.

Du kjem meir og meir burt ifrå meg, skreiv han; og
eg er nok rædd eg forstend kor det hev seg. Eg livstrøytte,
misfarne Mann kann nok ikkje vera noko for deg,
du ungdomsfriske, herlege; eg døypte deg Valkyrja mi, og
du vert min Lagnad. Men eg kann ikkje sleppe deg frå
meg, fyrr eg hev sagt deg det. Den som druknar
klengjer seg fast til eit Halmstrå; og eg freistar å taka
Von av sjølve det at du dreg deg frå meg; eg veit at
du ikkje hev anna enn Venskap for meg; men likevel,
tenk, um det umògelege skulde hende! -- Eg skal taka
mitt Nei med den Manndom du hev Rett til å vente
av meg; men eg må hava det. Som Elden treng Luft
til å brenne, so treng Kjærleiken Von til å lìva; Du
fær taka burt all Von, so vinn eg vel yvi dette òg med
Tidi. Og so gjeng eg på nytt inn i den store, ævuge
Dauden, som du, velsigna bland Kvinnur! med di trolldomsterke
Livsmagt mana meg ut av. Eg skal ikkje
plåge deg; eg skal ikkje gå her og spøkje for deg som
Bankos Ånd; so snart Lagnaden min er avgjord, kverv
eg burt frå Augo dine; eg dreg meg attende til Filistarlande
til å døy, døy seint og stilt av innvendig Forbløding.
Eg vil ikkje kunna halde ut i denne Byen kor

SIDE: 225

som er; han vil bli meg ein Pinebenk og ei ævug Kvide;
for alt som eg ser minner meg um deg. Der hev du
gjengi; på den Benken sat me saman; ved det Gatehyrna
smilte du; utanfor den Døri sagde du Ord som eg
aldri gløymer; på den Steinen gleid du, men heldt deg
fast i Armen min ... Nei eg reiser min Veg, til Heimstaden
min; der skal eg draga meg ikring som eit såra
Dyr Resten av mitt Liv, og tilbeda deg, du strålande
Valkyrja mi, som gav meg Live og tok det frå meg att,
med den same varme mjuke Handi ..."

 -- Å det var vondslegt. Kvart Ord var ei Stynjing,
kvar Setning Gråt; det mjuke i Vendingane, det smeikjande
Tonen fekk, kvar Gong han sagde "du", fortalde
på ein vedkjømeleg Måte um hans kvidefulle Kjærleik.
Og so skulde ho ikkje kunna svara anna enn dette kalde,
tome ... dette um Venskap; det vilde klinge som Spott;
trengje inn i hans sjuke Sjæl som isande Kalde; ho kjende
det so vel. Ho såg Smilen hans, den såre, skakke
Smilen, ein beisk, blødande Smil; og her sat ho, kald og
hard, framand og fjerr, i Grunnen glad for at han vilde
reise.

XXI.

Det vart ein herleg Vår.

Ho var ferdug med Skulen og fritt Menneskje til so
lengi. Og so hadde ho vorti so glad og ung.

Ein søt Fred fyllte henne, ei ny Kraft til å lìva. Ho
somna i glade Tankar og vakna i uppvellande Von; -- 
tenk um ho i Dag fekk sjå han. Ho sytte for Inkje og
sakna Inkje; korkje framfari eller komande uroa henne;
ho livde no, nettupp no; det kom noko stilt og draumtryllt
yvi henne; ho gjekk som i ei søt Ørske, og gledde seg
meir yvi ein fin Solskinsdag enn yvi sjølve det Storhende
at Johan Sverdrup hadde vorti Statsminister.

Gud, so flirande som det var, dette gamle Floge hennar
etter "noko å lìva på". Det fanst ikkje meir enn

SIDE: 226

ein Ting å lìva på, og den Tingen var det fåfengt å
fljuge etter.

"Martha, Martha, du bryr deg med mange Slag; men
berre eitt er naudsynt" ... Det kom for henne at der
var Meining i Live hennar likevel. Hadde det ikkje gjengi
so og so, so hadde ho kannhende ikkje upplìvt dette.
Elles kunde no det og det au ha hendt; og det og det
kunde vori betre uhendt. Men ho var fornøgd no kor
som var.

Umåteleg narrevori vart ho; skreiv tilmed Vers; og
denne Gongen skreiv ho um Kjærleiks Sæle. Ho tok
seg i at ho sat og grét yvi Bilæte frå Huslive:

"All den Sæla som finst på Jord
du eig som Viv og som Mor;
du elskar og må
til Heimen trå;
der kann du det tyngste bera;
der er det godt å vera.

Der tarv du kje lengte og stunde;
der tarv du kje gremjast og grunde;
du hev so nok
i din vesle Flokk;
den vil du fylgje og frede;
kvar Stund hev si Sut og Glede."

I tidlege Morgonstundir dreiv ho um i Skogen og sanka
Blåveis og batt Blomeduskar, svalla med Småfuglane
som var åt med å setja Bu, og lydde på Gauken, som
gol langt inni Lidom. Ho skýna alt som vart kvitra og
skvatra i den vaknande Skogen; då visst umsette ho det.
Er det du, er det du, er det du? spurde Måltrosten fornøgd,
når han høyrde små' Venen sin tirle burti eit
Holt; kom hit! kom hit! -- kysse deg, kysse deg, kysse
deg! -- Ti-ti! erta den vesle, vil du det? vil du det?
vil du det? Ti-ti! -- Og der vart Lått og Leven og
mykje narreleg Skjemt millom dei tvo; men dei kom nok
til Lags; for ein kunde vita det var ikkje Moro å lìva
her inn-i svarte Skogen, når ein ikkje hadde nokon å
nebbast med.

SIDE: 227

Soli steig og steig og vart meir og meir eldande; alle
Knoppar spratt; alle Blomar anga. Fanny gjekk og livde
uppatt Barndomen sin. Det var her alt ihop, dei grøne
Engine, den blåblinkande Fjorden, Åsane med sin tunnhogne
Barskog, alt; berre vesle Frits var burte; Gud veit
kor han vanka no. Og det var den same sæle Soli, og
den same sterke søte heite Angen som gjorde ein so syvjug
og god; og Blomane nikka og nigja og svinga sine
Skålir i det glødande Ljose og bad um at nokon vilde
taka deim ... og ho tok deim. Dei drog henne so reint
for sterkt. Dei lokka og freista i alle Lìtir, som blide
blåe Barneaugo, som skirt truhjartugt kvitt, som glinsande
velnøgt eggjeplommegult. Og ho fortalde deim, at
dei skulde få bløma på hans Bord; og at hans gode
brune Augo skulde sjå på deim og like deim; og då
vilde dei ikkje sakne korkje Sol eller Sùmar.

På Engine og i Vegkantane gjekk Sauir og åt Gras;
dei hadde ørsmåe yndelege Lamb som patta. Og når
dei hadde patta seg utyrste, leika dei og sprang; men so
kom dei burt frå Mørane sine, og so grét dei, plent liksom
Småborn. Fanny fekk Tårur i Augo; Gud, so fager
som Verdi var. Og her gjekk me i all vår Tid og
ikkje såg det.

Ho var so sæl at ho kunde ikkje vera åleine um det;
stundom tok ho Mor si med ut. Glad vart ho Mor. Ho
laga til Niste og vart kvat og hyggjeleg som i gamle Dagar.
Upp-i Grefsenåsen var der ei Tjørn; der slog dei
seg gjerne ned og koka Kaffi. Og ho Mor rødde, fortalde,
lo. Det var ikkje stort ho hadde att av Live sitt,
stakkars Gamla. Nokre Rispur som inkje stort var tess,
det var på Lag alt. Ha, ha, ha, lo ho; nei den Gongen,
du, då Gamle-Kari og eg gjekk til Fossen der uppe og
ikkje hadde anna til Niste enn ei Skål med Kaldgraut
... og den Grauten var so stiv, at eg braut Skeii mi av
i han; ha, ha, ha; tvers av! -- Versogod, sa Fanny, når
ho vilde få henne sers i Lag; skal du ikkje ha noko av
franska brödet med smör och ost? Ho Mor lo hjartans
godt; ja det Narre, du! Nei, det Narre, du ... Ha-ha,
resa till Sverige och komma åter med rena papir ... vil

SIDE: 228

ni ha mig då? ha, ha, ha! -- Å ja, han var narreleg.
 -- Fanny hadde ikkje lìvt meir enn Helvti so lengi som
Mor si, men tottest vera reint rik mot henne endå; å
jau, det var godt likevel å ha lært og tenkt eit Grand.

Men det var kanskje sùmt ho Mor gøymde på; ho
tala so merkeleg lite um Onkel Solum. Og der var noko
rart ved den Greida; Fanny kunde ikkje koma frå det.
Når Fru Mühlberg ein Hende Gong var her inne, rødde
ho mykje um eit lite Gjentebarn ho hadde fengi Tak i;
Gamle-Kari hadde funni det, sa Fru Mühlberg og lo. Og ho
Mor kunde ikkje med all god Vilje løyne, at ho gjerne vilde
høyre um dette Barne; når alt kom ihop høyrde det
kannhende Huse til? Stakkars Mor, so vondt som det
måtte ha vori for henne. Men sjølvsagt kunde ho sist
av alt fortru seg til sine eigne Døtrar ... -- 

 -- Og heilt ut lìvde Fanny dei velsigna Kveldane,
når ho fekk gå og sjå på den vene Verdi i Lag med
Vénen sin, Gabriel.

Han var trøytt. "Kvalt av Departementsstøv og Statstull."
Når dei kom langt nok utanfor Byen, tok han
Armen hennar og drog Anden djupt: so, no er alt det
ikkje til lenger. Og han pusta ut endå ein Gong: åh;
dette er noko anna. Ho vart varm av Sæle; tenk, no
hadde han det godt, og totte ikkje at ho var i Vegen.

Det var ei serskild Kjensle, dette. Ho var ikkje "forelska"
plent; ho vilde ikkje "ha" han; det var berre det,
at ho endeleg hadde funni eit Menneskje som ho hadde
heil Samkjensle med! Det var ikkje anna som turvtest.
Det var som Uchermann hadde sagt: den einaste Ulykka
i Live var å kjenna seg åleine; og no kjende ho seg
ikkje åleine lenger.

Han vilde gjerne høyre um Live hennar fyrr; og endå
dette ikkje kunde vera anna enn vanleg Folkeskikk av
han, vart ho overlag glad for det; og ho fortalde. Dessverre
var der ikkje noko å fortelja, då visst ikkje noko
som var verdt å høyre på; men kannhende han kunde
bry seg um å høyre Sogo um Foreldri hennar; og so
fortalde ho den. Han høyrde på henne med god Bìdlund,
men sagde at Sogo var lite merkeleg. Sovori hender

SIDE: 229

kvar Dag, sagde han; det einaste rare i Sogo er sgu De.
 -- Eg? Kor då? -- Jau; etter alle Lærdomar skulde
De vera øydelagd, forstend De! Låk Arv, låk Uppaling,
båe Slagi ... kor heng det ihop, at De hev vorti ...
etter alt som eg kann forstå ... ei reint gild Gjente?
Ho tottest ha fengi Løn for alt sitt Livs Strid i desse rosande
Ordi. Det var so vidt ho kunde svara: eg veit
ikkje rett! -- Hev De vori gudeleg? -- Ja; det òg. -- 
Kannhende det er det, som hev hjelpt Dykk? -- Å ...
ja noko kanskje, endå eg ... Eg hev alltid havt det
for meg, at eg ikkje vilde missa Vyrdnaden for meg sjølv.
 -- Og so hev De vori hugteki ender og då. -- Nei.
Jau; i Ås, veit De, Vénen Dykkar ... på ein Måte
då; men sidan ikkje. -- Kva for Slag? Hev De gjengi
i alle dei Åri og -- ; nei det er ikkje Råd det, forstend
De. Det vilde vera reint mot all Røynd. -- Ja
men det er so. -- Ingin De hev brytt Dykk um? Ingin som
hev leika Dykk i Hugen? -- Nei. Eg trur eg hev havt
for mykje anna å tenkje på. Å, det hev vori ei fæl
Tid. Eg tòler ikkje tenkje på det; det er so reint vonlaust.
 -- Hev De noko som De helst ikkje vil minnast?
spurde han skjemtande. -- Nei; ikkje noko serskilt; men
alt, alt ... Berre Vas, berre Tull; frå det eine til det
andre i vilt Flòg; og det eine helst verre og tåpnare enn
det andre ... å; er det ikkje rart at ein kann halde ut
med slikt? -- Ein held ut med alt. Han gjekk ei Stund;
so sagde han som for seg sjølv: ikkje hugteki? Det
var Fanden. -- Kannhende De hev ikkje noko Elskhug
vidare? lagde han til i ein lempeleg Tone. -- Kannhende
det, mulla ho.

Nei; når eg tenkjer attende på det Live eg hev livt,
heldt Fanny fram, og so eg tenkjer på, at det vel skal
bli um Lag like eins heretter, so tykkjer eg nok eg må
ha Lov til å tru på eit anna Liv? -- Ver so god, Frøken!
 -- Ja for elles vart det reint meiningslaust. -- Nå;
De vil hava Meining i Live, De? Det er sgu modigt.
 -- Ja kvi skulde me elles lìva? -- Me lìver av di me ikkje
idest døy, vel? -- Uff. Ja men ... Eg tykkjer alt Folk
røder um Sæle? Og so hev eg tenkt, at den som ikkje
vart sæl her, burde hava ei Von um ... -- Me røder

SIDE: 230

elles ikkje um Sæle no, braut han av; me røder berre
um so mykje Sæle som mògeleg; og dermed meiner me
endefram: so lite Sut som mògeleg. Og kann me stelle
oss so, at det vert som eit Samhøve millom Sæle og Sut,
so vil ein Gudbevars alltid kunna tala um ei Meining i
Live; men meir finn ingin på å krevja. -- Stelle oss,
ja ... Men me Kvinnfolk kann ikkje stelle oss! Me
må taka Live som det vert stelt for oss av andre; fyrst
heime hjå ho Mor, og sidan hjå den Herre og Husbond
som vert oss gjevin ... -- Ja men no skal de
bli sjølvstendige, veit eg? -- Trur De me vert det då?
Trur De Kvinna hev nokor Framtid for seg? Di meir
eg tenkjer på det, di mindre trur eg det; uff; me er so
jålute og styvne og usætande ... -- De vil, nei de vil
ikkje? -- Ja! -- Alldrig vill jag gifta mig, -- tror jag?
 -- Nettupp! Ho lo. Dersom eg visste, heldt ho fram,
kor mange eg hev kjent som svor dyrt den eine Dagen
at dei aldri vilde gifte seg, og som Dagen etter var trulova
... Og når dei vert gifte, so fær dei plent same
Trui og Meiningi som Husbond. Me hev ingi Meiningar!
Me hev ikkje Tanke um det som de kallar Yvivitning;
me hev berre denne eine vesle armodslege Tingen: gå
og lirke etter denne stakkars Forsyrgjingi. -- Pytt; det er
sgu ikkje fårlegt for dykk; de hev Barne, de. Um de
vert aldri so villt gifte, -- når Barne kjem, so hev de
so mykje Sæle som mògeleg; den vesle gjev dykk meir
Glede enn Mannen veit um, jamvel når han stend øvst
på Lykkestigen. -- Me skal hava Rome vårt i Barnekammerse
då? -- De skal få Lov til å føra Hèrar, for
Fanden; men når de hev freista det eit Bìl, so vil de
leggje dykk på Kne og neste Hendane og gråte som de
var dengde: Herre Gud, gjev oss ein Unge og eit Barnekammers!
 -- Å ja; det er vel so ... Det kann vel
ikkje nytte. -- Kva er det som ikkje kann nytte? -- 
Kvinna hev ikkje nokor Framtid; det vert ikkje noko av
ho. -- Ei stor Framtid hev Kvinna i Vente, ikkje som
Mann, men som Manns Kammerat; og like eins hev Mannen
ymist godt i Vente, når han vert Kammerat til Kvinna
... Kvinna blir endefram nøydd til å lære Latin for

SIDE: 231

Skuld oss usæle Mannfolk. -- Å, det er vel ikkje so
fårlegt for dykk? -- Det er verst for oss. -- Å -- ?
 -- Jau. Me hev ikkje Barne, me; då visst stend det
oss ikkje so nære. Me hev berre Kvinna; og når då
ho ikkje kann vera anna for oss enn ei Kone ... ja De
ser kor einslege me gjeng og sleng, sùme Sveinkallar,
andre Ægtemennar; trøyter Tidi med Billardspél og ymse
Slag; Gudbevars! Billardspél er trøysamt; og all onnor
Moro er trøysam; men den som ikkje hev anna enn
Moro, han lengtar seg ihel.

 -- De snakkar um Barne ... det er visst skral Glede,
Mørane hev av Borni sine mang ein Gong. -- Det er
deira eigi Skuld, um so er. -- Å ... ein kann vel
ikkje krevja alt av deim heller? -- Jau. Av dei tvo Partane
Foreldre og Born, er det som me veit berre Foreldri
som hev Pliktir. -- Det vilde vera godt for meg! lo
ho; eg hev ei Mor, som eg slett ikkje er som eg skulde
vera imot. Eg hev ingin Tillit til henne; kann ikkje tala
med henne ... -- So hev ho ikkje kunna vinne Tillit
hjå Dykk då, for Pokker ... Trur De kanskje på det
fjorde Bòde, De? -- Å ... -- Enn um ingin hadde
fortalt Dykk at Fru Holmsen var Mor Dykkar, kva då?
 -- Ja men ho hev no vori snild mot meg òg i Grunnen.
 -- So held De av henne som av eit anna Kvende som
hev vori snild mot Dykk òg i Grunnen; kva Fanden -- ;
De gjeng då ikkje og skaper Dykk? -- 

Han var mest arg. Men ho totte ho hadde eit Samvitsagg
mindre. -- 

Ut etter Sùmaren vart det meir ujamt med Gram enn
fyrr; og i Frimånaden fór han til Bergen. Han vilde
sjå um gamle Kjærastar, sagde han; det var Skjemt, men
gjorde henne vondt likevel; og ho var sidan so smått
elt av Åbryskap.

Han vilde ikkje gifte seg; det visste ho. Men um han
fann ei vìtug Kvinne der burte, som kunde vera Kammeraten
hans -- ? Ho gjorde seg ei Fyrisyning av denne
vìtuge Kvinna, og tok til og hata henne i all Løynd.

Han hadde ei Fritid på tri Vìkur; so lange tri Vìkur
hadde ho aldri lìvt. Til Slutt vart det Ende på deim

SIDE: 232

med; og bivrande ottesam søkte ho dei gamle Møtestadine
deira. Han var der ikkje. Dag etter Dag venta
ho han; men han var ikkje å sjå.

Ho tok Fæla; og ein Dag i Departementstidi våga ho
seg upp i Huse der han budde og spurde etter han; jau,
han var attkomin. Gudskjelov; so var det då ikkje den
Hugsnikja i Bergen ... Han måtte hava annvint. Eller
han var komin i Eving um eitkvart; kannhende var det
dette um "Folkesnakke", som han stundom hadde tymta
på. Liksom det ikkje kunde vera det same kva simpelt
Folk trudde! Og godt Folk tenkte ikkje so låkt. Sjå
Ebba Lehmann; dreiv ikkje ho ikring med det unge Skòdespélar-
Emne både Dag og Natt; og det var ingin Hund
som gøydde for det? Dessutan, ofre sitt Liv for folkesnakke
Skuld ... ingin kunde krevja det av henne, som
aldri hadde lìvt; då visst vilde ikkje han vera so hard;
og um han kunde vera det, so vilde han i minsto lata
henne få velja sjølv; han vilde ikkje tru seg hava Rett
til å råde yvi hennar Liv etter sitt Tykkje ... Å
Gud, ver nådig mot meg; å Gud! ver nådig ...
berre denne eine Gongen!

Ho råka han endeleg på Gata ein Dag. Han helsa
snøgt; lite fortryllt; sagde eitkvart som ho i den Øsingi
knapt nok Forstod; gjekk so att; hadde mykje å gjera,
sagde han. Gud, kva skulde ho tru; Gud! kva skulde
ho tenkje ...

Kunde han ha høyrt noko? Kunde det vera einkvar
god Vén som hadde gjort henne mistenkt for han? Det
hadde ein Gong vori Folk som hadde kalla henne "Fru
Uchermann"; kva kunde ikkje gode Venir få ut av det?
Og han som ikkje kjende henne ... Han totte vel ho
hadde stelt seg underleg i dette med honom au. Og det
hadde ho. Og kunde ikkje forklåre seg dessmeir; sagde
ho alt, so vilde han vel mistyde henne reint: å, det var
rådlaust å vera Kvinne.

Næste Gongen ho råka han, baud han henne med på
eit Glas Vin hjå Bakar Schulze; og snart var den gamle
Drivingi i Gang att. Men det var ikkje som fyrr. Han
var hùgfallin og lùnut; kunde bli burte i heile Vìkur; til

SIDE: 233

andre Tidir søkte han henne kvar Dag; stundom var han
hyggjeleg so det mest var Friing, stundom kald og spitordig,
so det kunde vera reint vondt. Han spurde henne
ut um alt gamalt; kom jamt og samt med Undringar
yvi dette "rare" at ho ikkje hadde vori glad i nokon, og
dette "merkelege" at ho med all "låk Arv og ingi Upplæring"
skulde ha kunna haldi seg "heilt uppe"; ja han
kunde segja henne slikt som at "alt kunde tilgjevast so
nær som Dyljing" ... Det gjekk so vidt, at ho ofte
tagna reint, og berre gjekk og kava med Gråten.

Ein Søylekveld i November hadde dei gjengi so langt
at ho var reint utmasa; det var endå ikkje fritt for at
ho kjende Minningar av Underlivstilfelle sitt. Dei var i
Hægdehaugsvegen, ikkje langt ifrå Bustaden hans; ho
sagde at no måtte ho kvile. Gakk med upp til meg og
drikk eit Glas Vin, sagde han; ho fylgde. Då ho hadde
kvilt seg noko, gjekk dei ut att; og so tok han til med
dette um Folkesnakke. Slikt som dette burde De ikkje
gjera, veit De, sagde han. Jaso, svara ho; eg hev elles
gjort slikt fyrr. -- De er modig! -- Saman med godt
Folk hev eg altid kjent meg trygg. -- Ja, ja; ein kann
vera trygg ... Men um De no ein Gong vart glad i ein;
gift ... Mannen kjenner Dykk ikkje; han kann ikkje
lata vera å røkje etter; so er det då ein som må tilstå,
at De hev vori åleine med han på Rome hans ein
Gong ... -- Nå? -- So kann De aldri meir gjera
Mann Dykkar trygg. Det er ikkje nok, forstend De, at
ei Dame er uskyldig, og at alt Folk trur ho er uskyldig;
der må ikkje vera so mykje som Tanke um Tvil! Den
Mannen som heldt av Dykk, han vilde koma til å spyrja
seg sjølv: hev ho kysst den Guten? Og um ho ikkje
hev kysst han -- hadde ho gjort det, um han hadde
vori djerv nok? -- Og so er alt ute. -- So lat det
vera ute! sette ho harmfullt i; det er ein Tenkjemåte
so rå, at -- ; ein Mann, som heldt meg for slikt eit Ting,
at so snart eg ikkje var under Uppsyn so kunde han tru
meg til kva det var, -- jau, han var den rette til å
koma og tala um Kjærleik! -- Ho skalv. Han totte ho
bråka for mykje. Det er so, for Fanden, sagde han. Sidan

SIDE: 234

gjekk dei og tagde; ho svor med seg sjølv, at ho
ikkje vilde råke han meir. Denne Eiden sin heldt ho i
tvo Dagar.

Han vilde hava Greide på kva Lag ho hadde, og lét
seg gjera kjend både med Ebba Lehmann og Lærar Opthun.
Glad var ho; Folk som kjende henne vilde han
ikkje få høyre noko gali av. Ho undrast på kor han
vilde like Ebba. Ein Kveld spurde ho han. Å jau,
svara han; det er visst ei svært klok Gjente. Elles so -- ;
dei er aldri fullt ut Damur, slike Kalls-Kvende; Læraren,
eller kva det kann vera, sting seg allstødt fram; og det
er endå verre hjå Kvinna enn hjå Mannen med sovori.
Og Kvinna tòler ikkje å stå under Tukt; ho fær ei Tenarhått;
vert altfor mjuk, eller og trassig; strævande;
misser det trygge og rolege Damelag ...

Fanny forsvara Ebba som galdt det Live. Ho hadde
kanskje mindre Tenarhått enn flest-alle av deim som
han kalla Damur; ho var då visst sjølvstendig; hadde
sine eigne Meiningar, som ho òg vedkjendest; no eit Bìl
sidan hadde ho endå meldt seg Fritenkjar for Skulestyre
med Bøn um å få sleppe å vera Lærar i Tru; ho
visste, at ho med dette våga sjølve Posten sin, men
hadde gjort det endå. Ja, kjære Dykk, De tek i Miss,
svara han; det er ikkje slikt eg meiner.

Den Kvelden òg gjekk dei tagalle heim. Og det vart
ein ny Stans i Samvære deira.

Ein Kveld seinare på Vinteren sagde han rett som dei
gjekk: De, Frøken, De må agte Dykk for Venine Dykkar.
Eg hev ingi Venir, svara ho; kva meiner De elles
med det? -- Nå; det er inkje å bry seg um; det var
berre denne mystiske Skulelæraren, Opthun eller kva det
no er han heiter ... han gav seg til å fortelja um
Dykk her ein Kveld. -- So; kva sagde han då? -- Det
vil segja, han fortalde ikkje noko; det er den glupaste
Snikfislaren, eg enno hev råka på. Han berre sagde at
det var ingin som kjende noko vidare til Dykk; det var
t. D. ingin som visste kor mykje eller lite De hadde
havt å gjera med Uchermann; heller ikkje var det nokon
som visste korleis De kunde ha lìvt med firti Kronur

SIDE: 235

um Månaden, helst då De umframt hev ei Mor å forsyrgje;
dertil var det ukjent, um ein kanskje kunde finne
Forklåringi til dette hjå ein ung Sprett han nemnde,
ein Her Houen, Son av Husbonden Dykkar var ... -- 
Kva? ho skreik upp; det isna henne ned gjenom Ryggen
av Rædsle. Inkje å bry seg um, svara han; Fyren vedgjekk
sjølv, at han inkje visste; han berre tok sine Tankar
av slikt som han hadde høyrt av den og den; soleis
av ein han kalla Ilsnæs ... -- Slikt hev Ilsnæs aldri
sagt, vitna Fanny. -- Nei; det same sagde han ... ein
framifrå Snikfislar; De burde ikkje umgangast han. -- 
Eg skal ikkje helsa på han dessmeir! -- Nei; det tykkjer
eg òg. -- Dei gjekk og tagde eit Bìl; han venta
visst på at ho skulde segja eitkvart. Ho kjende seg sjuk;
ho berre ynskte ho var heime so ho kunde få gråte.

De hev i det heile vori mindre var um Dykk, skýnar
eg, sagde Gram. Ei Dame som De må stelle seg so,
at Folk veit korleis ho lìver; seg meg, kann det vera
sant at De ikkje hev havt meir enn firti Kronur Månaden?
 -- Eg hadde seksti i seinare Tid; i Fyrstningi
hadde eg berre fem og tjuge ... -- Ja men det kunde
De ikkje lìva av? -- Ho kjøvde Gråten: Nei. Han tagna.
Det lét seg beintfram ikkje gjera å spyrja meir.

Men lite etter tok han til att. De er i det heile ikkje
sers i Lag til å fortelja um Dykk sjølv, Frøken? -- 
Tonen var speande; ho vart iskald. Eg tenkte ikkje De
brydde Dykk um det, svara ho stutt. -- Nå -- ; slikt
eit -- minst sagt -- underlegt Samhøve, me er komne
uppi ... ein må då hava som ein Kjennskap til kvarandre,
forstend De! -- Eg tykkjer eg kjenner Dykk so
godt, eg. -- Det gjer De no ikkje, Frøken; og kor som
er so kjenner ikkje eg Dykk! -- Nei. -- Er det i det
heile nokon som kjenner Dykk, Frøken? -- Eg vil då
tru det! -- Til Dømes? -- Nå ... Helga Markussen.
 -- Nei; Fru Markussen kjenner Dykk ikkje. -- Kva for
Se ... -- Ho råka Dykk i Arbeidarsamfunde ein Gong,
segjer ho, i Lag med ein Krambukar; sidan kom Krambukaren
burt og vart etterfylgd av denne Uchermann
... -- Det segjer ho ikkje!! -- Nå; um ikkje nettupp

SIDE: 236

på den Måten ... Seg meg, den Handelsguten, -- var
det kanskje den same som han unge Spretten, Opthun
fortalde um? -- Nei. Noko etter heldt ho fram: elles
kjenner Ebba meg betre. -- Frøken Lehmann veit inkje
anna en godt um Dykk, sagde han; men etter det Opthun
fortèl, vil ho med det fyrste skilja Lag med Dykk,
av di ho trur at De no for Tidi lìver i fritt Ægteskap
med meg. -- Å Gud, kor han lyg! -- lyg!! -- Uff,
ikkje skrik so ... Men De ser, at når det gjeld Dykk,
so hev eg ikkje mykje å halde meg til.

Ho steintagna. Stakkars Gjente; hadde ho kanskje
gjort seg Tankar, men såg no at det ikkje kunde bli?
 -- Dei nærma seg Porten; han tok til å tala um, at ho
burde gifte seg. De skal ikkje gå her og bli Møykjering,
sagde han; finn Dykk ein skikkeleg Mann som kjenner
Dykk, og som De kann lite på ... Brått flaug ho frå
han og inn; han totte han høyrde kvævd Gråt upp-etter
dei myrke Troppine. -- 

 -- -- Fanny hadde søkt Post ved Ålmugeskulen; den
fekk ho ikkje. Men ho kom til å vera Hjelpelærar eit
Bìl for ei som hadde fengi Stipendium og skulde til
Stockholm og gjera seg kjend med småskolan. Det var
ein Smågutklasse Fanny fekk, som vel var; Smågutane
var ikkje so trollute av seg som Gjentune. Og det var
godt å få noko å stelle med att. Det kunde bli eit
hugsamt Yrkje òg dette, -- når det berre ikkje var desse
velsigna Religionstimane.

Det kunde klara seg med Kristendomen, so lengi ein
kunde halde han noko på Fråstand; tru på dei store
Grunnane i han og lata Resten vera for det det var.
Men her skulde alt bli framlagt og utgreidt, og då Vart
det verre.

Det var so Spursmåli stundom reint kunde setja seg
fast i Halsen på ho. Det var i Friskulen; og å forklåre
for dei blåbleike, fillute Ungane, at dei skulde
elske Gud av di han gav deim Klæde og Mat ... me
fær ikkje Klæde og Mat! kunde dei finne på å segja.
Eller dei Gutane som hadde ein stygg Heim, med Fyll
og Griseskap, -- å lære deim, at dei skulde elske og

SIDE: 237

ære Foreldri sine; eller fortelja deim, at Jesus hadde
frelst deim frå Synd og Naud, endå dei ikkje var frelste
korkje frå Synd eller Naud ... det var so reint urimeleg
rådlaust.

Ho kjende seg meir og meir som ei stor Prettekråke.
Her gjekk ho og narra innpå desse stakkars truskyldige
Småkarane Ting som ho sjølv ikkje trudde på, og som
inkje vìtugt Folk trudde på; det var sùmetider ho fekk
Hùg til å vera ærleg mot deim og segja som so: de
må kunna dette Gutar, elles slepp de ikkje fram for
Presten; men det er noko Tull då, skýnar de vel! -- 
Reint uviljande glytte ho burtåt Dørgluggen; tenk, um
det stod nokon der og gjætte henne! Og snøgt døyvde
ho ned den våglege Lysti.

Det vart klårare for henne med kvar Dag som gjekk,
at ho kunde ikkje halde ut med Skulen, når ho skulde
vera Lærar i Tru. Gjeve Gud, at Skulestyre vilde svara
Ja på Søknaden til Ebba. Det måtte vera best for Trui
òg, at berre dei som sjølve trudde var Lærarar i ho; det
måtte då visst Prestane forstå. Å ja; Skulestyre var
nok vìtugt. Og då vilde ho au kunna søkje seg fri.

Men so var det ein annan Otte: Løni. Upphavsløni
for ei Læremor var seksti Kronur; derifrå gjekk fem
Kronur til Vikar- og Likferdskassa; det vart fem og femti
Kronur um Månaden; og ho hadde Skuld! Det kunde
ho aldri klara. Denne Skuldi kom til å tyngje og talme
henne i all hennar Tid; aldri kom ho laus; aldri vart ho
fritt Menneskje. Det einaste var, um Mor hennar kunde
døy ... uff, å fy då. Å jau; det var som dei skreiv
i "Morgenbladet": at no var der gjort so mykje for Kvinna
som ho med noko Vìt kunde gjera Krav på!

Og so skulde Fanny etterpå alt hava denne vonlause
Kjærleiken å dragast med ... det nytta ikkje å dylja
for det lenger: det var Kjærleik. Vanleg, vìtlaus Kjærleik.
Og ho, som skulde ha vori nøgd med so lite, so
uendeleg lite; berre få sjå han ender og då, få gå
ved Sida hans, svalle med han, handtakast med han ...
Men ikkje det dessmeir skulde ho få Lov til. Det var
slutt. Det vart verande slutt. Ho kunde aldri meir søkje

SIDE: 238

han. Det gjekk Dagar og Vìkur; ho var ikkje anna enn
Lengt; heile ho var ein einaste, slitande Lengt: han han,
berre han; men han kom ikkje. Og ho ... ho vart
burtvist. Ho brùka Dagane sine, og Nætane med, til å
tenkje på Utvegar, finne ut Måtar og Rådir til å få
fat på han, so ingin skulde kunna få so mykje som ein
Tanke um, at ho hadde havt noko med det å gjera; men
nei, slike Rådir fanst ikkje.

Rett som det var råka ho han likevel. Det var eit
reint Vinglehøve. Ho kjende som ein Svimring um Hjarta,
so sæl vart ho; han måtte ha søkt henne. Ho kom
beint frå Skulen.

Men i all Verdi, sagde han, kor hev det seg, at ein
aldri ser Dykk? -- Dykk det same? svara ho. Han bad
henne med på ein Tur; sidan kunde dei få seg ein
skikkeleg Middag hjå Gravesen; ho gløymde Svolten sin
og fylgde. Det er skralt med meg som vanleg, sagde
han; denne Satans Ungkarsrangelen, denne fordømde
Griseskapen ... kvi kjem De burt for meg soleis rett
som det er; ser De ikkje at De er mi gode Fylgje; når
eg rangler med Dykk vert eg endefram ein Gudsfugl ... -- 

Dei fekk seg Mat hjå Gravesen; drakk sidan Kaffi.
Etter den tok han dessutan eit Par Glas Pjolter; han
måtte drikke seg normal, sagde han. Uff, dette ufjelge,
vonlause Live vårt; det var ufysi at me ikkje skulde hava
det vesle Tiltake som turvtest til å gjeva seg den vesle
Kula i Skallen; Enden vart at han gjekk frå Vìte ein
god Dag; han hadde no ein Onkel òg, som var galin.

Etterkvart kom han i ljosare Lag; sistpå var han "normal";
og so fylgde han henne på Heimvegen. Då dei
kom til Porten, kjende ho med eit Armane hans um Live
sitt; han klyngde seg tett inntil henne, og det gjekk ei
Skjelving gjenom all hans Kropp -- : å, um De kunde
vera modig og bli mi! Kammeraten min heilt ut! Halde
ihop so lengi me kunde ... vera ihop um alt! -- Det
var som ho drogst ned i ein sugande Malstraum. Hovude
hennar seig bakyvi, Augo létst att; so vakna ho av
å kjenne hans Munn famlande etter sin ...

SIDE: 239

Alt som fanst i henne av Bljugskap vakna, lyfte seg,
kom veltande, skyljande som ei Havsbylgje, reiv henne
ut or Armane hans, slengde henne i villt Flòg upp-yvi
alle Troppine, til dess ho skjelvande og skræmd sat i
Omnskråi hjå Mor si.

Ho Mor sat i Ruggestolen med Bundingen sin. Den
vanlege Gnålepreika kom: kva ho flaug etter; fljuge av
seg Klæde og gjera Ende på Pengar; fara um med altslags
Folk og lata Mor si sitja heime og langpinast åleine;
kom det ein skikkeleg Friar, so var det nei; men kunde
ho finne ein Lurv uppi Arbeidarsamfunde, so flaug ho
etter han som ho skulde vera forlegi ... Det var reint
so det letta å høyre Mor si skjelle no.

Og so skal eg helse deg frå Ebba Lehmann, kom det
sistpå. Ho var her uppe no i Stad og fortalde, at ho
var avsett frå Posten sin. Presten hev vori hjå henne
og tala med henne; men ho er plent som du, stivnakka
og halvgali, og skal vera klokare enn både Prestar og
Profetar. -- Inkje Svar. -- Og so skulde eg segja deg
noko til. -- Inkje Svar -- Du hev nok funni deg ein ny
Fyr til å renne med no; noko reint Skrap, kann-vita;
ein gjeldbundin Student eller Kopist eller ... -- Mama!
 -- Nå, ikkje veit eg; men Ebba hev fengi Greide på
han. Det er den verste Ranglefanten i Byen; han hev
visst øydelagt seg på alle Vis; men no skal han gifte
seg med ei rik Dame frå Bergen; og Ebba bad meg
helse deg ålvorsamt på det, at du fær agte deg for
han; vil han deg noko, so er det ikkje noko godt;
ja, eg lova eg skulde segja deg det; men du er ikkje som
andre Folk, du; når ein vyrdande Velstands Mann vil
hava deg til Husfru, so er det nei; men kjem det slik
ein gjeldbundin Student, so er du før til å ...

Fanny sat framlut med Ålbogane mot Knéi og Andlìte
gøymt i Hendane. Med ein Gong braut det laust med
eit langt, døyvt Skrìk; men Skrìke vart til Gråt, ein Gråt
so syrgjeleg, so skjerande, at ho Mor slepte Bundingen
ned i Fange og vart sitjande reint skræmd, med opin
Munn og stirande Augo.

Det var ikkje Gråt; det var den ville Jammer. Ho
hadde snutt seg burt; Mor hennar såg ikkje anna av

SIDE: 240

henne enn Ryggen; men denne Ryggen vreid seg som i
Sénedrått. Nei men Fanny då, Fanny då ... Ho
Mor gjekk burt til Dotter si og freista å få henne til
Ro; nei men Krulltoppen då; stakkars Barne mitt ...
du må ikkje taka det so tungt; det var ikkje vondt
meint ... nei men kjære snilde Krulltoppen min ...
Nei men det hev då vel ikkje hendt noko? -- 

Rett som det var fekk ho ein Støyt, so ho tumla attyvi -- :
"vekk!"

Fanny reiste seg og gjekk burt-yvi Golve i halvhøg
Gråt; kasta seg ned att i Ruggestolen til Mor si. Ho
såg stygg ut; Andlìte var blått, Augo trutne; det drog
i Munvikine; Hendane trivla ... Ja, det er du! det er
du alt ihop! jamra ho med skrikande Mæle; alt ihop er
du! hadde du vori eit anna Menneskje, so hadde alt
vori annarleis, alt!! -- ho skreik ende yvi seg. Du hev
gjort meg til ei Jåle! ei Jåle! Ei Jåle hev du gjort
meg til! Ei Jåle! Dei er rædde meg! Dei skýnar meg
ikkje; Dei skýnar meg ikkje; alt trur dei um meg; alt
trur dei meg til; alt, alt; skýnar du det? skýnar du at
det er du? skýnar du det? skýnar du det? -- Å langt
ifrå; inginting skýnar du, inginting skýnar du; aldri hev
du forstadi meg; du er ei Jåle sjølv; og so hev du gjort
meg òg til ei Jåle! kom ikkje nære meg! Eg vil ikkje
sjå deg; eg vil ikkje! Aldri hev du haldi av meg;
for hadde du haldi av meg, so hadde du forstadi meg;
du brydde deg um inginting; du var likesæl um alt; du
vilde berre ha meg til å kaupe deg ein rik Verson for;
og då eg var ven nok, kunde det vera det same med
det andre ... å Mor, Mor -- ! Det skrikande Mæle
døyvdest av i lang, jamrande Gråt; ho heldt seg fast i
Stol-armen og såg ut som ho vilde sige. Ho Mor tok
henne i Armane sine, studde og mest bar henne inn i
Sengkoven; godsnakka som for eit Barn -- : stakkars
Krulltoppen min, tak det med Ro no; no skal me leggje
oss og sova; no skal du få noko godt, og so skal du
få sova ... Stakkars Barne mitt, stakkars Barne mitt
... Fanny kom i Seng; Gråten stilna.

Ho Mor vaska henne på Tunnvangane med Edik og

SIDE: 241

gav henne Vatn med Nafta. Fanny kasta seg att og
fram i Sengi med bråe Tak; det skalv um Munnen
hennar; Augo hadde noko sanselaust; ho drog Mor si til
seg som i Fælske -- : ikkje gakk frå meg! ikkje gakk
frå meg! -- Men snart etter tok det til att med Skriking
og ør Tale. Ho yvidyngde Mor si med Skuldingar; ho
Mor hadde vori stygg mot henne; ho hadde ikkje vori
nokor Mor; ho hadde aldri forstadi henne, aldri havt Umtanke
for henne, aldri brytt seg um å vinne Tillit hjå
henne -- ikkje gakk frå meg!! ikkje gakk frå meg!!
aldri, aldri hadde Krulltoppen havt nokor Mor; og aldri
nokon Far; og aldri nokon Vén; ikkje Gud heller brydde
seg um henne, ikkje Gud heller ...

Fru Holmsen sat på Sengkanten nedbøygd yvi den
sjuke Dotteri; ho stirde på henne med tome Augo,
rådlaust og fortenkt. Inginting skýna ho av dette. Men
ein uviss Otte hadde samla seg upp-under Hjartegropi
på henne; og dei trøytte, døkke Augo glodde hjelpelaust
ut som i ei svart Natt.

Fanny låg og vreid seg og drog seg i lange Rullingar.
Augo stod fulle av kald Rædsle; Nasen hadde vorti blå
og kvass; og um Munnen med dei ujamne, stygge Rykkjingane
lagde der seg ei Likbragd.

Og so kom Senedråtten.

Det var nokre Dagar seinare. Fanny sat gulbleik og
dauv i Ruggestolen til Mor si, klædd i ein grå Morgonkjole;
ho Mor gjekk og vima og vavra ut og inn og
stelte.

På Borde stod den gamle Pyntespegilen, ein Tekopp,
eit Vatsglas, ei tømd Bokkflaske. Gamle Brevskapar låg
og slong rundt um; ho Mor hadde funni på, at Fanny
endeleg skulde sjå igjenom deim.

Fanny hadde so gjort. Uff, enn alt det ho Mor hadde
lòti finne seg i; alle dei svikne Vonir; all den Mismæting;
alle imot seg: Presten, dei styrande; rart, at ho ikkje
hadde gjengi til Botnar reint. Det var stygt å lesa dette
Breve frå Amtmannen; Gud, som dei hadde spéla seg

SIDE: 242

med den hjelpelause Enkja; hadde letst vilja gjera det so
reint vel: sendt Saki att og fram og fram og att; skrìvi
Namn i Tylvtetal og vori fælt uppkøyrde; men all
Tidi hadde dei visst, at dei vilde lata Enkja og Borni
hennar draga hin og den i Vald ... Og so dette Breve
frå Presten Brandt ... "det bliver Deres egen Sag"
... Stakkars Mor. Arme gamle skrukkute Skinn ...

Millom dei gamle Brevi låg der eit nytt; det var frå
Gram, stakkars Gut; han hadde det nok ikkje heller som
han vilde. Eg er for gamall, skreiv han; eg kann ikkje
elske med heil Hùg; Dykk heldt eg visst meir av enn
av nokor eg hev kjent; men endå såg eg tydeleg heile
Tidi, at eg ikkje kunde gifte meg med Dykk; og so kom
dette Tullepåfund, som eg no bed um Tilgjeving for ...
Eg er glad for, at De den Gongen hadde meir Vìt enn
eg; me tvo hadde aldri kunna klara eit Samliv på den
Måten ... Eg fær vel freiste med eit Klokskapsgifte;
det er det einaste som høver for aldrande Folk ...
Farvel. Takk for alt ...

 -- Du Mor, sagde Fanny.

 -- Ja, Barne mitt?

 -- Vil du svært gjerne at eg skal gifte meg med Vadsekken?

 -- Kven med, segjer du?

 -- Nå, han ... Dauden i Lybekk;, Tollaren, kva er
det no han heiter ...

 -- Ryen meiner du? -- Ho Mor tok til å skjelve
på Hendane.

 -- Ryen, ja?

 -- Nei kjære deg; du gjer som du vil for meg,
veit du ...

 -- Trur du han vil ha meg no, då?

 -- Ha deg? Stakkars Mann; han spýrr etter deg allstødt.
No desse Dagane hev han sendt deg Blomar;
men eg hev ikkje tort ...

 -- Trur du han kunde finne på å sende meg til Utlande
eit Bìl? -- Eg held ikkje ut å vera her i Byen.
 -- -- Nei; det er ikkje slikt-noko, Mor; ver trygg ...

SIDE: 243

Men eg vil ikkje hava honom med, skýnar du; berre
deg?

 -- Ja; åja; -- jau, det greidde seg vel ... Men
... er det Meiningi di?

 -- Skriv til Tollaren, Mor. Vil han hava den Filla
som er att av meg no, so skal han få ho; men ho
kostar ei Italiaferd.

Ho Mor vart som fortulla. Ho var åt å renne til
Byen i Laddar; ho hadde so nær gløymt Hanskane ...
Eg skal no inn i Byen likevel, stota ho; kaupe noko
godt til Middags åt Krulltoppen min; og so kunde eg
kanskje råka honom med same ...

 -- Det gjer du visst, Mor. Adjø. -- 

 -- -- Fanny seig attende i Stolen og lét att Augo.
Ein kann hoppe ut frå Dampskipe, mulla ho.

Med ein Gong treiv ho den gamle Spegilen. Å jau;
no såg ho ut! "Nu falder Løvet, nu kan Verden få
mig." Plent som det skulde vera: gul ... Kva i Guds
Namn var det? Eit Strìk? -- eit lite fint, kvast Strìk,
ein Tanke til eit Strìk ... frå Nasevengen ned-yvi til Munnviki
... Å langtifrå. Jau! Jau! Ved Gud! -- Det
var der; og det Strìke var nok ikkje til å taka i Miss av.

 -- Der hadde Krulltoppen si fyrste Rukke.

SIDE: 1

FRED

SIDE: 3

I.

UTANFOR, i Vest, bryt Have på mot ei sju Milir
lang låg Sandstrand.

Det er sjølve Have. Nordhave breidt og fritt, ukløyvt
og utøymt, endelaust. Svartgrønt og salt kjem det i
veldig Rulling veltande inn or dei vestlege Himlar, drivi
av Storstormane frå Nordisen og Kanalen, køyrande sine
fakskvite Brimhestar fram or Havskodda, so Skumskavlen
stend, durande sin djupe Æveheims Orgetone frå dei
ytste Avgrunnar. So støyper det seg mot Strandi og
krasar seg sund i kvit Foss, med Dunk og Dýn og lange
Brak, døyande burt i døyvt Dunder.

Upp frå den låge Sandstrandi tøygjer seg eit armt,
grått Land med lyngbrune Bakkar og bleike Myrar,
yvi-sått med Kampestein, trelaust og berrt; avstengt mot
Aust med ein lang, låg Fjellgard. Endelaus synest den
nakne Hei. Men her og der blånar ei einsleg Tjønn,
som ligg og gror att, eller eit stort, stilt Vatn. Her susar
Vinden Dag og Natt. Og Grå-vêre ligg lågt yver Viddi,
der Haren rømer frå Stein til Stein og allslags brun og
spettut og vill Fugl ligg i løynde Reir og blinkar og
blundar.

Yvi det heile spanar Himilen seg vid og grå, frå
Fjellgarden til Havs og so vidt ein ser, -- det einaste
ljose yvi Tilvære. Den hev ein for Augo kvar ein gjeng.
Full av Skyir og Storm heng han mest alltid. Stundom
sig han åt Jordi og sveiper Lande i Regn og Skodd som
i ein Duk. Og det rigner og rigner til Lande fløymer.

SIDE: 4

Her og der uppetter Bakkar og Rés kryp låge Hus
ihop i Småkrullar som søkjande Livd. I den tette Lufti
hildrar dei seg halvt burt, sveiper seg i Torvrøyk og
Havdis som i ein Draum; stengde og stille ligg dei
burtetter Viddine som Tusseheimar. Rundt Husi skimtar
det fram bleike grøne Flekkir av Åker og Eng som
Øyar i Lyngviddi; kvar Bìte og kvar Lepp er avstengd
og innlødd med Steingjerde som lange Røysir.

I desse Heimane bur Folke.

Det er eit sterkt, tungt Folk, som grev seg gjenom
Live med Gruvling og Slit, putlar med Jordi og granskar
Skrifti, piner Korn av Aur'en og Von av sine Draumar,
trur på Skillingen og trøyster seg til Gud.

II.

Kald og roleg låg Haustdagen yvi Hav og Land.
Det leid imot Kvelden.

Himilen var gråslørd, Soli burte attum Tòkebakken
i Vest; her og der låg lange blåe Strimeskyir og kvilde.

Det hadde blåsi i Dag, men var avstilna att, som ofte
mot Kvelden. Det var so stilt, at ein kunde høyre sitt eige
Andedrag.

Myrkningi kom sigande blå og kald. Sus av Æar
og Bekkir skar kvast gjenom Lufti. Høgt yvi Heiane
siglde tvo store svarte Fuglar mot Vest. Langt inne i
Nordaust mekra Røssegauken, kneggjand som ein Helhest.

Det kvakk i han Enok Hòve, der han skrangla ned
Hålandsbakkane på Bykjerra si. Denne Djevlelåten
i Kveldstilla høyrdest so fælsleg. "Høh, Brunka!" -- 
best å drive på no. Det var enno eit godt Stykke
heim.

Han var i djupe Tankar, han Enok, og det solbrune
Andlite såg med sine nedslegne Augo og eit pint Drag
um Munnen urolegt og kvidefullt ut. Når tru han vilde
gjera Ålvor av dette? Kor lengi vilde han gå her som
ein Syndetræl og aldri få Fred? Han hadde då kje
selt seg til Sattan på Lìvetidi? -- som Lars Nordbraut sa

SIDE: 5

i Uppbyggelsen sist. Og dessutan, Lìvetidi ..... "Du
Dåre, i denne Nat kræve de din Sjæl af dig".....
kva vilde det då nytte han, det vesle han kunde ha
samla?

Ikkje "samla" han noko heller. Snarare gjekk det den
andre Vegen no. Arven hennar Anna var uppøydd på
dette Nybròte, og endå var kje meir enn halve Årvollen
innlagd. So skrinn som Jordi der var, kunde det drygje
lengi, fyrr dei Pengane kom att. Endå godt, so lengi
den gamle Sylvstasen var att, og Gullringane; "ein var
kje Fant, so lengi der var Sylv på Garden", som han
Far jamt hadde sagt. Men no var Enok skuldug både
her og der, hjå Kaupmannen for Varur, hjå Simon
Ramstad for ei Ku; han Hans, Drengen, skulde ha
Pengar til Fiskje; og so var det Skattane som vaks og
vaks......Det ein skulde vende var der lite å få
fyri, men det ein skulde ha att var vitlaust dyrt; det
vart so trongt og stengt på alle Kantar, at ein kunde bli
mest yvigjevin. Og Borni vaks til, og Sko og Klæde
skulde dei hava ...

Det var Velsigningi, som vanta. Der var kje Drygsle
i nokon Ting, når Gud ikkje var med. Det lønte seg
kje i det timelege heller å tena Hin-Mannen.

Å nei, nei.

Den som kunde vinne seg yvi og bli eit Gudsbarn.
So kunde ein vera tryggare i det jordiske au. Ein kunde
kaste si Sorg på Herren, som hadde Umsut endå for
Ravneungar. Og som der stod i Forklaringi: "For hvem
sørger Gud allermest? For sine troende Børm." Og
like eins: "Er der nogen Nytte ved at elske Gud? Ja,
stor Nytte; thi vi vide, at alting tjener dem til Gode,
som elske Gud." Ja tenk å hava Gud sjølv å forlata
seg på. Tenk å vera fri all Sut; få Fred for all Otte,
all Uro ... enno aldri i sitt Liv hadde Enok havt ein
fullglad Dag. Det var ein Ufred han sjølv ikkje forstod,
ein Knute for Bringa som aldri losna; alltid gjekk han som
han skulde ha gjort noko vondt; som han skulde ha noko
å ræddast fyri; aldri var han trygg; aldri kunde han
setja seg i Ro, ikkje i si eigi Stogu dessmeir; ja um han

SIDE: 6

kunde tykkjast vera fornøgd au for ei Stund, i godt Lag
eller i friskt Sjau, -- Uroi låg der inne og tærde likegodt,
so det vart berre ei Utanpå-Glede. Og han vart drìvin
frå det eine til det andre i eit Jag utan Stans; alt som
var nytt døyvde for ei Stund, men berre for ei Stund;
so kom Ufreden att, og han var like nære. Å ja; kva
vilde han anna vente. Den som ikkje hadde Fred med
Gud, han hadde det soleis. Det var kje Under at han
var uroleg, so lengi kvar Stund som gjekk berre førde
han nærare og nærare Helvites Avgrunn.

Merri stana, so han mest datt framstupes; det bar mot
Bakke att, og Brunka vilde hava'n av. Enok steig av
Kjerra og gjekk Bakken. Det var ein godt mìdelshøg
Mann, akselbreid og velvaksin; han var berleg å sjå og
førde seg godt. Men Hovude bøygdest som under ei
Tyngd, og Augo stirde mot Jordi mødde og fortenkte.

Det hadde vorti so underleg stilt; og det myrkna og
myrkna. Audsleg og tom var Verdi no. Ikkje ein Låt
og ikkje eit Liv. Berre han og den brune Merri hans
midt på svartaste Heiî. "Å ja, ja; Gud ver hjå os . . .
når det lid til Aften og Dagen helder!"

Dei var komne upp Bakken; han stana og sette seg
på att. Hyss . . . var det so, tru? -- Prrr. Han heldt
Merri og lydde. Ja var det kje mest det han hadde tykt.
Det hadde legi noko under. Det låg gjerne noko
under, når det vart so stilt. "Soh! gå no, Brunka",
dreiv han på; han lika seg ikkje.

Gjenom den daudstille Lufti dura det upp eit Brak, eit
tungt, kvævt Brak, som fyllte heile Kvelven. Det kom
frå allestad og inginstad, men helst frå Nordvest, frå
det aude opne Hyrna der ute, der Lande tok Ende og
Have stod på, rullande beint inn or Skoddeheimane
uppunder Nord-Isen. Det var som ein Marm i Lufti,
ein lang, døyvd, durande Tone; Have koka upp frå sine
djupaste Grunnar og reiste seg som til den siste Strid;
Rome skalv i Susing og Angest, i Rædsle for den komande
Vreide og store Undergang, då Verdi skal losne i sine
Saumar og Jordi søkkje i Have og Himilen rullast upp
som ein Duk.

SIDE: 7

Det var Havbrak.

Det måtte ha vori svære Uvêr ute i Have i Natt,
freista Enok å trøyste seg. Men han kunde kje døyve
si Uro. "Solen skal slukne og Månen blive som Blod
... og Havet og Vandbølgerne skulle bruse" ... Tenk,
um Menniskens Søn kom no; um Himilen rivna med
Bulder og Brak og den store Basunen glima fram
med sin Toreskrell, so Gravine brast og dei Daude stod
upp ...

"Høh! gå no, Brunka!" Han peiste på med Taumen,
til han fekk Merri i Dilt. Fælt so smått det gjekk; det
var myrke Kvelden alt, og her sat han enno og rikka.
Og no kom denne stygge Grave-Heiî ...

 -- Å nei; Domaren kom kje i Kveld. Det var kje
6000 År enno etter Verdens Skapelse; og det var då,
han skulde koma. Men den som ikkje hadde Gud med
seg var alltid rædd. Øh, gå no ...

Men umvende seg måtte han. I Ålvors Tale: han
måtte, og han vilde. Det bar kje til lenger å gange
slik. Kvar Dag kunde vera den siste; og det var kje
sagt han fekk Stundir til å tenkje seg um då. Dessutan,
den som stødt og stendigt stod Nåden imot, so kunde
Gud sistpå trøytne, og so vart ein forherda. Forherda.
Det var slikt eit tungt Ord at Enok fælte.

Nei; i Morgo den Dag. Fyrr Nådetidi var til Endes.
Gud, riv meg kje burt midt i mine Syndir; Gud! ver
meg barmhjertig etter din store Miskundhed ...

Det dura og braka tungt og svært; Enok kraup ihop
på Kjerra si og småkulsa. Tenk um Herren kom
likevel! Ingin visste Tid og Time. Og me hadde høyrt
Krig og Rygte um Krig. Og Syndi var so stor, at Gud
visst snart kunde vera trøytt av oss. Tenk, um det alt
skulde vera for seint i Morgo. Såh, Brunka ... -- 
Å Gud, riv meg kje burt ... å Gud! ver langmodig.
Tru det ikkje snart skulde stilne av att med dette fæle
Brake?

No var han på Grave-Heiî. Her lika han aldri å
fara so seint. Her var audt og svart og langt til Folk;
både Fant og anna stygt kunde fara, eller liggje og lure

SIDE: 8

uppunder dei store Steinane. Det var her han Far hadde
set Dvergar inni ein Haug . . . gamall Ovtru og Tøv;
men likevel; noko hadde det vel vori. Ingin kunde vita
kva ein kunde få sjå; Djevelen var sterk; og når ein
ikkje hadde Gud med seg -- . Berre det vilde koma
einkvan, so han kunde få Fylgje!

Der nede låg Tjønni svart og still, mest like inn under
Grave-Nuten; der hadde han blìvi, Son til gamle Presten
Juel. Og det var dei som vilde ha høyrt Rop sidan . . .
Attum den store Steinen her uppe var det dei fann henne
Berta Ålvestad, ho som fraus ihel. Alltid kom det for
han, at Like måtte sitja der uppe enno . . .

 -- Kva tru han Gunnar ståka med i Kveld? Han
heldt seg vel uppe i lengste Lage. Venta på han Far
med By-Gotter. Å ja; du skal nok få Gotter, Gunnarmann.
I Morgo, når du stend upp, so . . .

Høyrde han kje noko? -- Høh; gakk no . . .

Ja i Morgo skulde det bli Høgtid. Ny Luve skulde
han få; og ny Kakjesbok med Pave i; og det beste av
alt: Søteple! -- Ja, ja; dei skulde få, Gjenteborni au.
 -- Tenk, tri Gjenteborn etter kvarandre. Den Guten,
som kom etter henne Serina, han skulde døy. Inga
Velsigning i dette heller. Men Gudskelov at han Gunnar
tok seg so godt upp . . . og fekk vera frisk. -- Tenk, tie
År alt; det vart snart Hjelp i han. -- Berre ikkje hava'n
til Avgud. Tukte han; -- "den, som hader sitt Ris, elsker
sin Søn" -- nei . . .

Å nei; han kunde kje halde Tankane samla. Desse
jordiske Ting, som elles so altfor mykje fyllte hans Hug,
no var der kje noko Hjelp i deim heller. Nei, nei.
Utan Gud ingin Fred. I Morgo, so snart han kom i Ro
 -- ; berre til i Morgo vilde nok Vårherre vente. -- Gud
skje Lov; det tok til å blakre og småblåse; so dovna
Havbrake. Og so vart her ikkje so hustre og fælt, til
han skulde framum Kyrkja. Såh, Brunka!

 -- Han kjende seg modigare. Det vart ingin Domedag
i Kveld. Kvi skulde det bli i Kveld meir enn andre
Gongir? Havbrak hadde han då høyrt so tidt.

Kva va det!? -- Han kvakk, so det gjekk Ljosning for

SIDE: 9

Augo hans. Burt i Bakken, burt-imot Kyrkja, hadde han
høyrt som eit Rop.

 Han heldt Merri og lydde. Hjarta hans hamra i Bringa
so han høyrde det. Å Gudskjelov. Det var Folk. Det
høyrdest Kjerre-Rammel. Han drog Anden djupt og
kjende seg so letta og fegin ...

Men kva kunde det vera for Slag; var det fulle Folk?
 -- for det song. Han vart rædd att. Ingen visste kva
ein Fyllefant kunde finne på.

"Klippens Top, som Granen bær,
munter Sjælens Tilflugt ær," -- 

song det, og Kjerra kom ramlande beint imot han i fullt
Tråv. Berre stille seg til Sides og koma fort framum ...

 -- "Kva-slag Fa'n, er det Folk? ropa eit høgt, djervt
Mål. Jamenn var det han Napolon Storbrekke.

Det kulsa i Enok av den fæle Banningi; tenk ropa på
den Vonde i Kveld. "Er det du som er ute so seint?"
spurde han spakmælt.

"Jagu er det eg!" skreik Napolon; "i Myrkno trivst
Trolli best. Kjem du frå Byn, Enok?"

"Ja-a. Eg hev vore der inne so snaraste."

"Og eg skal der inn so snaraste; no kann du fortelja
meg um der er noko å gjera. Det er vel Skit som det
plar vera, veit eg?"

Enok fortalde; Napolon sat og banna. "Nei so pinedø!"
"Nei no skin det av!" "Nei men hev du høyrt slik
Sattan?" -- Då Enok slutta med det vanlege: "det ser
smått ut", sette Napolon i so det small, at han vilde til
Amerika.

Ja det vilde han. Fara frå Garden og heile Smelta
og beint Fa'n i Vald til Amerika. For neigu um her
snart var lìvande for skikkelegt Folk! "Det sa eg til
Lensmannen på Åse au; -- eg var innum der i Kveld;
han skjenkte meg endå ein Dram eller tvo; grei Kar,
Lensmann Åse! -- prrr, vil du stå! -- Ja det sa eg.
Men veit du kva han svara? Skulde slike Folk fara til
Amerika, sa han, kven skulde verte verande heime då?
Me fær heller sjå, sa han, um me kann kje få skìpa

SIDE: 10

ut noko av all Fanten, Napolon, sa han; -- men skal
det halde på på denne Måten, so vert det peinadø Fant
altihop; ja det vert det; no banna Napolon Salomonsen
Storbrekke!" -- 

"Ja eg tykkjer du skulde kje banna so mykje, Napolon,"
tok Enok stilt i. Men den andre høyrde det ikkje.

"Prrr! vil du stå! -- Ja, det er som eg seier -- statt
din Sattan! -- kann du gissa, kva eg betalar i Skatt no?
Gissa, Enok! -- Ja dei snakkar alltid um den stakkars
Stampo eg hev sett upp ... liksom det var anna enn den
Stampo! Hadde eg kje den, so var det kje anna enn
klinkande Fant med meg; neigu var det ei! -- Fem
Dalar, min Far! Ja du trur det kje du; men eg skal
banna på det so dyrt du vil; -- fem blanke Speisidalar,
Far, og endå tvo Skjeling! So kann du kje undrast på
at det ber til Fant. No lånte eg i Banken ifjor; so no
hev eg Rentur og Avdrag attpå; og betalar eg kje på
Dagen, so kjem Sakføraren som ein Skrubb ... Nei eg
held med han Torkjell Tutling eg, han Torkjell Tualand
skulde eg seia; me fær peinadø berre ta Børsa og jaga
dei! heile Smelta! Hell au ét dei oss levande upp! Ja
det gjer dei. Dersom me ikkje vil gjera som han Per
Rudlevig då! -- han stel seg fram, han, og greier det
på den Måten; ja-ja, det er ein Måte, det au! -- 
prrr! -- Men det er kje min Måte, ser du. Ja no kann
du gå då, ditt Braffebeist; -- trur du eg kann få
denne Merri til å stå still då! -- Godkvelden, Enok!"
 -- Han ramla i Veg att.

"Klippens Top ...

Prrr! Enok!!"

"Ja!"

"Du skal vel i Bryllaupe hjå han Helge?"

 -- -- "Ja ... eg fær vel det."

"So treffest me der då. Godnatt!"

"Klippens Top, som Granen ...." -- 

 -- Enok rusla i Veg på sin Kant.

Ja sjå der, sjå der! Var det kje Merakkel med den

SIDE: 11

Djevelen. Alltid fann han på noko. Alltid fekk han det
so til, at der kom noko i Vegen.

No kunde kje Enok umvende seg, fyrr han hadde vore
i det Bryllaupe.

III.

Ljos var innsette på dei lange Bordi i Bryllaupsstogo;
for det var alt Kveld.

Ved den nedre Bordenden sat det ein Flokk eldre
Mennar med Kritpipur og Ølkrus i koselegt Drøs; lenger
uppe sat eit anna Lag og spìla Kort; men uti Bui gjekk
Dansen med Feleskratt og Rop og Bråk og Ståk, so
det song gjenom Huse. Helge Hòve heldt Bryllaup for
yngste Dotter si; og so laut det vera eit Lag, som kunde
både høyrast og spyrjast.

Øle var sterkt og godt, og det fløymde med Brennevin;
Nils Ramstad spìla, og alt var på si Høgd. Heile
Grannelage var bedi, og Skyldfolk og Kjenningar; og
Huse stima fullt av ein glad Svarm, som lova seg tri
sutalause Dagar.

Enok var næmaste Grannen og kunde kje anna enn
vera med; men han lika seg ikkje. Han sat inni Stova
med dei gamle og høyrde på Ståke, og totte han var i
ein Sattans Synagoge. Der var sjeldan ein Smil å sjå
på Andlite hans; og dei gråe Augo var uglade. Han
drakk når han vart tildrukkin, og svara når han vart
spurd; men elles berre sat han der og hekk, framand og
still, liksom trolltekin i sine eigne Tankar.

Det var spøkjelegt å sjå på alt dette Folke som
gjekk her og susa og svarma og tente Djevelen; i næste
Minutten kunde dei stå for sin Domar, og kor gjekk
det dei då? -- Jamvel dei gamle, som visste at dei
ikkje hadde langt att, dei tente Sattan so trutt som dei
skulde vera forsvorne. Drakk og lo og skravla laust;
tenkte minst på, at dei ein Gong skulde døy. Og so

Bui: Bestestova.

SIDE: 12

alt det stygge her var å høyre; denne fæle Banningi
rundt ikring; -- der var ein som bad Djevelen ta seg,
og der ein som ynskte seg ein "pine"-full "Død"; upp i
Kortlage sat Napolon Storbrekke og ståka og svor so det
berre lyste um han. Og dette lo Folk åt. Di meir han
ståka, di meir Lått vart der. Like til småe Gutungar
so låg dei uppetter Bordkanten og lo; det var nok ingin,
som hugsa Orde um Mylnesteinen. Enok stirde og stirde
og vart stundom heilt rar. Det kom for han at det var
Lik han såg, påklædde Beinrangel som gjekk her og
dingla; og når dei gapte og lo med sine kvite Tanngardar
var det so det gjekk i han. Dei skulde vita kven det
var som sat attum deim og kvesste sine Kløar, so lo dei
nok ikkje! Og dei unge der ute som sjaua og dansa,
fjasa med Kvinnfolki og velte seg i Synd, kva tru dei
vilde svara um Brudgomen kom? -- Men ikkje ein
Tanke, ikkje ein Tanke ... Og endå var der dei, som
nyleg hadde stadi til Konfirmasjon. Ja, Sattans Hus var
dette, og Helvites Port; han vilde berre sitja ei Stund
so vidt han kunde segja han hadde vori her; so vilde
han heim att.

Fela der ute ljoma og lét; ei underleg Djevelsmagt var
der i det Spele. Han måtte høyre på det anten han
vilde eller ei. Det var vent på ein Måte; altfor vent;
stundom kunde ein mest tru det var noko godt; men
so kom Djevlearti: Lokking og Lått, Hildring og Vildring,
Helvites Magt som drog Sjæli i Ørske burt ifrå Gud og
inn i Synd og Vellyst og æveleg Anger.

 -- "Her hjelper ingen verdslig Magt!" ståka Napolon
Storbrekke uppi Kortlage; han slog i Borde so det small.
"Her er Majestæten sjølv; kom so med Drammen!" -- 
Banning og Lått. "Skål Kjeften min; eg veit du likar
det!" Napolon drakk. So reiste han seg og gjekk fram.
"No hev eg vunni so lengi at eg er lei av det," sa han.
Han var alt noko på 'an; dei småe blåkalde Rovfugl-Augo
stirde; det lyste av Krok-nasen; og heile det skarpe,
storbygde Andlite var raudt og heitt. "D'er kje noko
Hugnad å spela med dykk," kytte han; "det er som eg
skulde spela med Ungane. Er de kje likare Karar, so

SIDE: 13

neigu um de skulde bjoa til med han Napolon Storbrekke!
 -- Koss gjeng det her?" helsa han på dei gamle;
" -- ja kva seier no de um denne Ungdomen som veks
upp? -- Peinadø um eg vilde reisa meg upp for dei,
um eg so sat på ei Rullehorv! Ikkje kann dei dansa
og ikkje kann dei drikka, og ikkje kann dei spela Kort
og ikkje kann dei slåst; kann der verta noko Liv i eit
Bryllaupslag på den Måten?" -- Dundrande Latt.

Napolon fekk Øl; sette seg so til å skrøyte. Det
gjekk med Sogur frå den Tidi då han handla med
Kretur. Den eine Rispa kom galnare enn den andre,
helst um kor godt han hadde snytt denne Skarven og
Hestehandlaren Per Rudlevig. "Jagu fortente han det
han fekk; kann eg lura han eingong til, skal eg gjera
det; ja det skal eg. Skulde ein kje lura ein Kjeltring,
når ein kann koma til? Jau det gjer no eg. Eg veit
kje, kva dé tykkjer!"

"Eg tykkjer du er strid med han Per Rudlevig eg,"
sa Enok ålvorsam. "Eg er rædd at når du tenkjer deg
um, so kann du og ha dine Lyte."

"Det var peinadø eit sant Ord, Enok! Skål, min
gamle Ven og Lesarkamerat; du er grei, du, som ikkje
stikk noko under Stolen. -- Å ja. Eg seier som eg
plar seia. Han Per Rudlevig putlar og stél, og eg putlar
og drikk; kjem han Per Rudlevig til Himmerik, so kjem
eg der au; ja det gjer eg."

Det vart slik Lått, at Enok ikkje vart høyrd med sine
Ålvorsord. -- 

Um han ikkje snart kunde gange no, tru? -- Her sat
han i Syndar Lag og i Spottar Sæte, drakk med dei
ugudelege og høyrde på stygt Snakk; um han vart
burtkalla i Natt, so vilde han vera ille fyribudd. Han
kjende seg reint som tilsulka av Syndi rundt ikring seg.
Å høyre og sjå på slikt og ikkje hindre det, det var
å gjera seg "delagtig i fremmede Synder" -- -- 

 -- -- "Jamenn fær du smaka på Øle, Enok; eg trur
det skal vera godt!"

Det var han Helge sjølv som kom, Far å Bruri. Han
hadde ein liten Lette, men ikkje meir enn rimelegt; no

SIDE: 14

sette han seg hjå han Enok og gav seg i Drøs. "Idag
gifter eg burt den siste av Døtrane mine, so eg kjem
kje til å beda deg til Bryllaups meir eg," sa han. "Og
me hev alltid vori gode Grannar me, so du ska gjera
litegrand Æra på meg denne Gongen. Og henne Berta
Maria, hu som Brur er, henne hev du no kjent frå ho
var lito. No drikk eg deg til, Enok, og no skal du
drikka ut; det er vel kje noko du er tykkjen fyre, med
di du sit her so uhugleg?"

"Nei, nei!" brådde Enok i; han drakk. Det var nok
gali av han, dette; han fór visst reint ufolkelegt åt. Når
ein var ute, so fekk ein vera som hitt Folke; dei kunde
taka det gali upp, um han sat her som ein Sytekrok.
Helge var ein godsleg, snild Mann, som Enok lika godt;
bein og grei hadde han alltid vori. Og um han var glad
i Dag, og gjerne vilde sjå andre glade med seg, det var
kje meir enn ventande. "Drikk ut no," sa Helge, "so
skal du få noko friskt; det smakar alltid best med same
det kjem or Tunna."

Dei tvo Grannane sette seg til og samrødde. Enok
måtte vise at han ikkje var tykkin; han fylgdest med
Helge både i Drykk og Drøs. Rett som det var kom
Brudgomen. Han hadde Flaske og Glas og skjenkte
ein Dram.

"No skal du sandeleg drikka med meg au, Enok, på
min Hædersdag! -- Du hugsar vel, at eg hev gjengi i
Skule for deg? -- Du hev vore so fin på det i Dag
og aldri vilja havt noko; men du fær då gjera so mykje
Æra på både meg og Varune våre, at du smakar
litegrand på det vesle me hev. No drikk eg deg til;
Skål Enok!"

Ja der var kje Råd med det; Enok smaka på
Drammen. Og han slapp kje med det; han måtte drikke
or. Brudgomen var so reint svært hyggjeleg og snild;
og so var det no kje verre; ein tolde alltid ein Dram.
Han rødde eit Bìl med Brudgomen um gamle Dagar;
sette seg so til att med han Helge. "Det er visst ein
gild Mann, Dotter di fær," sa Enok. "Ja eg trur kje

SIDE: 15

han er so galen," sa Helge. "Og Garden er kje kleinare
enn eg tenkjer han greier seg."

Det var som Enok med ein Gong fekk dei tunge
Tankane frå seg. Han såg seg um med friare Augo;
og her var kje so fælt heller. Noko Umvending vart
det no kje av i Kveld kor som var, so han kunde likso
godt vera med so lengi. Vårherre kunde vel kje hava
noko større imot at han sat her i eit vanlegt folkelegt
Drøs utan både Banning og anna stygt. Han såg
korleis det var, og at han ikkje vel kunde fara annarleis
åt enn han gjorde. Um ein synda eitgrand meir eller
mindre, det var no slik Slag au, so lengi ein ikkje var
umvend. Øle var òg ei Guds Gåve; og han Helge
var ein hyggjeleg Mann. Berre agte seg, so ein passa
Måten ...

Smått um senn glødde det upp i Augo hans, og den
bleike, klåre Panna vart liksom varmare. Ho Anna var
i Døri eingong og kikka inn; ho vart reint glad av å
sjå Mannen sin som anna Folk. Han hadde vori so
underleg i den siste Tidi, at ho stundom ikkje hadde visst
kva ho skulde tenkje.

Enok Hòve var ein Mann på ikring firti. Han såg
godt ut. Andlite var klårt og klokt med store reine
Drag; det vart godslegt og mest barnslegt når han lo;
og han tok seg då gjerne um Hoka med den eine
Handi. Håre hans var so svart, at der mest blåna i
det; Luggen vilde gjerne fram i Panna. Frå Øyro ned
under Hoka vaks eit tett, brunraudt Skjeggeband, som
saman med det svarte Håre lagde liksom ei Råme um
det opne, ålvorsame Andlite. Han var i blå Klædes
Rundtrøye og svart Overlastings Vest; um Halsen med
den kvitstrokne Halsskjorta hadde han eit svart Silkeplagg
med fin Knute, Snippane stukne godt innunder Vesten.
Med sitt strenge myrke Hovud på dei faste, velbygde
Aksline såg han annarleis ut enn dei andre, mest
framandsleg; det var mange som totte at det liksom
fylgde ein Kaldhjelm med han.

 -- -- Rart med slik ein Dram. Han vermde og gjorde

SIDE: 16

godt; no kjende kje Enok det Slag av denne Otten for
Bringa. Ein Dram var kje noko gali; det var, når det
kom fleire ...

Underlegt med det, at alt som var gali, det skulde
vera so kjært for Kjøt og Blod. Godt Lag og god Drykk
og Felelåt og Sus og Dus ... Øienslyst, Kjødslyst og
eit overdådigt Levnet ... det var nok so han vilde ha
det, den gamle Adam.

Napolon var alt so full at han song:

"Kan det vel være, at hele Landet
var bedre tjænt, om man blot drak Vandet?
 -- Nei!
Så skjenk i Glasset ...."

Stakkars Napolon; altid skulde han hengje so uti dette
Brennevine.

Fela var det som drog mest. Det var ein Låt og ein
Ljom som gjekk so reint forunderleg til Hjarta, ein Undertone
liksom, ein Medklang, noko, som ikkje kunde koma berre
frå Strengine ... var det Djevelen, det? Dei var kje
beint fram lettlynde heller, desse Tonane; likso snart
kunde ein kalle deim tunglynde; det var ei underleg
Blanding av Glede og Gråt, ør, heiltupp tryllande. Og
der fylgde so mange Minne med, slikt som ein helst
skulde gløyme; heile Ungdomslive; dei kunde berre
klunke på Fela, so song det upp um gamle, galne Ting,
Innbillningar og Påfynster i Ungdoms Dagar ... i den
Tidi då han sjølv dansa og tumla og fór med Gjentefjas
... berre so smått då. Han hugsa so vel dette
Bryllaupe på Ramstad, der ho var med, denne -- som
dei hadde erta han so for ei Tid ... greid Gjente, ikkje
for det; men -- . Berre Armod og Vesalldom; so det
kunde kje verte noko. Men ei hamsleg, gild Gjente.
Og dei dansa og fjasa; var endå burti Løo ... å du
Ungdoms Dårskap og Tankeløyse. Det var kje noko å
tenkje på no; det var burte og gløymt, som vel var;
det var berre denne Fela. "Han er god til å spela,
han Nils!" -- Ja, han er det. Han er rigtigt god til
å spela. Det er han." -- Dei vart so fagre dei gamle
Dagane. Han minntest kor vent det kunde vera stundom,

SIDE: 17

meir då enn no, med Solsteik og lang Blåning og varmt
i Bakkane. Og det anga so godt av Blomar og Høy.
Og Viba skreik og Raudstelken slog, og Åkerhøna riksa
i Engine, når dei stundom møttest i svale Kveldstundir
... Tull og Tøv og forargeleg Synd; men endå fylgde
det som ei Sorg med det

Jamenn strauk Nils upp med den gamle Springaren
... nett den som Enok og Kjistina hadde dansa på
Ramstad for tjuge År sidan. Enok reiste seg og gjekk
ut, vilde "lufte seg eitgrand"; stana fysst i Gangen og
såg på Dansen; gjekk so ut i Bislage. Der stod han
og lydde på Fela lengi.

Kunde der vera so mykje Synd i Fela, tru? -- Nei,
som han Nils strauk upp. Det oma og ljoma gjenom
heile Huse. Og dei stræva og dansa som dei skulde
stå på Låven. Karane hadde endå kasta Trøya;
Gjentune var so varme og raude at det skein av deim.
Narreverk, Djevelskap; danse på ein Avgrunn ...

Folk dreiv ut og inn; Svall og Lått og Song og Sus
kor ein snudde seg. Ein Sjøgut frå Byn hadde ei ny
Vise, som alle skulde lære; det var um ei Jomfru burti
Engeland; ho var so fælande rik:

"Hendes I -- ndtægter om Å -- ret
seks hundrede tusinde var ..."

So var det ein Matros som fridde; og ho hadde kje
meir Vit enn ho vilde hava'n; men dette brydde kje
Faren seg um, som rimelegt var, og det vart svært til
Ugreide. Men so tok denne Matrosen Mod til seg og tala
beint ut til Rikingen; det var gali å tru på Gods og
Gull; han fekk alltid nok for sin Part; det jordiske var
kje noko å lite på; han fekk kje noko med seg av det
kor som var -- ;

"Thi så får du ikke mer på siste Dagen,
du blir lagt i den sortaste Muld!"

... Fælt at dei kunde gå og syngje på slikt i
Fjas og Fyll. Hadde dei då kje den alra minste
Ettertanke -- -- -- 

SIDE: 18

I det same gjorde han ei Overhaling; han måtte taka
seg Tak og halde seg fast, hadde so nær tumla utfor
Steintroppi. Då kvakk han, so Hovude hans vart klårt
med ein Gong. Han hadde vori drukkin.

Rædsla tok han. Burt, burt frå dette Syndehus ...
Han staka avstad med strævande Stìg vest gjenom
Geilane og heim; gav seg kje Stundir dessmeir til å gå
inn etter Hatten.

Dette var Verdi og Verdi si Lyst. Drikkarar og
Horkarlar rangla remjande fram-etter Vegen til Helvite;
Djevelen dansa ikring deim og lo; Fela skratta Takten;
det ville Ståke stod til Himilen som eit Skrik; berge
seg, berge seg fyrr det vart for seint; Gud! riv meg kje
burt midt i mine Syndir ...

Han berga seg inn Bakdøri, kveikte Ljos og skunda
seg i Seng. Då ho Anna kom heim, låg han og sov,
bleik og sveitt, med "De Bedendes åndelige Kjæde"
millom Hendane.

IV.

Nei; hadde Djevelen fyrst fengi Tak, so tarv du kje
tru han slepte! -- det kunde kje verte noko av i Dag
heller.

Det var "Graudadagen". Bryllaupsfolke skulde "på
Garden"; so laut Enok au taka imot. No, då han hadde
tenkt å halde seg frå Syndi, kom Syndi til honom.
Og i Dag vart det verre; for i Dag skulde han sjølv
vera Bryllaupsvert. Djevelens Kjøkmeistar skulde han
vera; synde sjølv og forføre til Synd; han fekk anna å
gjera enn å tenkje på si Sjæl; Vårherre laut drygje til
i Morgo som vanleg.

Tusundkunstnar, Tusundkunstnar. Alltid "i Morgo",
aldri "i Dag"; Vårherre sist, alt anna fyrst ...

Brjote Skikken? Enok sat i Underbroki og stirde på
den eine Sokken sin i fem Minuttar: brjote Skikken?

Men det kunde han kje heller. Dei vilde taka det
gali upp. Dei vilde tru han gjorde det av Knipeskap.

SIDE: 19

Gjekk i Bryllaupe og livde godt sjølv, men drog seg
unna, når det var hans Børt ... Ha-ha, umvende seg
midt i Bryllaupe til å få spart ei Måltid Mat; å nei,
han sat der no; det fekk gange som det kunde.

Han skjekkte med Munnen og tok seg på Tak, drog
Sokken på seg og sidan Broki, døyvde Samvite og lét
det stå til; ho Anna hadde aldri set han so rar som
denne Morgonen.

 -- Det vart ein leid Dag. I Bryllaupsgarden fekk
Folk sin fyrste Rus; so drog dei med Spelemannen i Fyri-Enden
fyrst til han Enok og sidan til han Per; fyllte på
og fyllte på, til dei var saggne nok; so bar det attende
åt Bryllaupsgarden att; og då dei langt um lengi var
ferduge med "Grauten", var dei so fulle at dei song,
mest alle.

Der vart eit Ståk og eit Styr utan Måte og Mål.
Folk tumla rundt i ein ør Sveim, hua og skreik, tralla
og song; kvar hadde sin Tone og kvar si Vise, so det
vart eit Rør alt; Kvinneskrik skar inn og Gjentelått;
den som vilde segja noko laut skrike. I Bui ståka
Dansen med tungt Brak og Spenning i Golve so Huse
skalv, og Ho! og Hei! og ulande Rop; Fela kvein og
peip som ho kunde best, men vart lite høyrd; Spelemannen
var so full han sat berre og dubba.

Alle Dørir hekk på vid Vegg, og endå stod det som
ein Eim gjenom Stovune av Sveitte og Tobaksrøyk. Talgljos
i Stakar og på Veggine i gamle Messingskjold gløste i
den tette Lufti liksom dei sov. Alt tumla seg i Halvmyrkr
og Halvørske. Og det var ei Stiming ut og inn
og att og fram, Sjangling og Tvinting og hotande Hendar;
gamle Uvenir låg um Halsen på kvarandre, og gamle
Venir rauk ihop og slost; Lått og Rop og djerve Ord
skar håsmælte gjenom Ståke; no var det Bryllaup,
no var det Høgtid; alle var glade og alle kåte; kvardags
Sorgir var burte og gløymde; Folke kjende seg for ein
Dag fritt.

Men ute på Tune låg Napolon Storbrekke og spydde. -- 

 -- Enok og Anna gjekk heim, so snart dei hadde
drukki Brurskåli. Det hadde vori Uråd å halde seg

SIDE: 20

frå Drikka i Dag; Enok var tung i Kroppen og ufysin i
Samvite. Men Gudskjelov; no var det slutt.

No fekk Gud gjeva'n den rette Angeren. Han prøvde
alt i Kveld; men det vart kje noko av det. Djevelen
låg heile Tidi og kviskra um, at han var då kje verre
enn andre. Ja han var betre enn både den og den.
Men det var det, det galdt: å vera den verste av alle
Syndarar. So lengi ein ikkje var det, men vilde mæle
seg med andre og finne ut noko å orsaka seg med, ja
kannhende å gjera seg til av, so lengi var ein ubotferdig,
og so lengi var Vegen til Nåden stengd.

Han sukka so tungt, at ho Anna var åt og vilde
spyrja kva som vanta; men ho heldt seg. Det var
nok ikkje noko som ho kunde hjelpe'n med dette, var
ho rædd.

 -- Dei var kje i Bryllaupe sidan. Men Sturingi hans
Enok heldt på.

Det var nokre Dagar etter; dei sat ved Borde og åt
Nonsmaten.

Det var Mort og Flòt. Men endå var det stilt ved
Borde.

Han Hans, Drengen, og ho Marta, Gjenta, hadde haldi
Drøse uppe ei Stund, og ho Anna hadde hjelpt til; der
var nok å røda um no, like etter Bryllaupe. Den og
den hadde vori so og so full; han Napolon Storbrekke
hadde vorti attfunnin um Tridjedags Morgonen i Fjose
hans Enok, i Kalvebåsen; dei og dei hadde slegist; den
og den Guten hadde haldi seg so mykje ihop med den
og den Gjenta, at me vel snart kunde vente eit Bryllaup
til; -- "då visst eit Barsøl". Men dei kunde røda um
kva dei vilde, so sat Enok og tagde som han var dauv.
Dei andre hadde då òg etterkvart tagna.

Ute gnog det og blés; Himilen var grå og haust-tung.
I Hagen burtanum Vegen stod Tréi nakne og våte og
svinga og song. Av Fuglar var det kje att anna enn ei
Skjor her og kvar, eller ei tungt flaksande Kråke.

Då høyrdest det Treskostìg i Gangen, og Døri gjekk
upp stilt og smått. Det var han Per der nord, Grannen.
"Velbekòme Spissen," sa han stilt, og sette seg.

SIDE: 21

Det var ein litin raudhærd, blidsleg Mann, småøygd
og småleitt, med Sydvest på Hovude. Den strauk han
av seg i Dag; der var i det heile noko høgtidsamt med
han. Han kunde sjå ut som han kom med ei Illsegn.
Liksom til Ærend hadde han eit Par Avisblad under
Armen.

Dei hadde sagt det som segjast skulde um Vêre og
Årsavlen; so gav han Per Bladi frå seg med høvelege
Orsakingar for han ikkje hadde sendt deim hit fyrr. So
vart det ei Togn. Per sat å sukka; dei andre venta.
Det såg nok ut til at dei skulde få høyre Nytt.

 -- -- "Dé ha vel kanskje ikkje høyrt gjete dette vonde
som hende i Dag, dé," -- kom det endeleg.

"Hev det hendt noko?" -- "Her i Bygdi?"

"Ja, Gud bær' oss, det hev nok det. Ikkje lenger
burte enn på Storbrekke."

"Gud hjelpe oss," sukka Enok; det var som det kvakk
i han.

"Nei kva er tids der?" "Er der nokon sjuk kanskje?"

"Å," sukka Per; "det er nok endå verre. Det er
han Napolon, som -- ; ja det er so at det er mest vondt
å fortelja det."

"Nå?" -- 

"Dé veit, han som gjekk her å gruste so svært i
dette Bryllaupe -- "

"Ja??"

"Ja no er han ... farin herifrå."

Det gjekk som ein Skugge gjenom Stova.

"Nei men i Jøssu Nam!" -- "Han Napolon?!"

"Ja. Han vart burtrìvin ved ein hastig Dø i Dag
Klokka halv elleve."

"Å Herre Jesus." -- "Kva er det du seier." -- 
"Kors i Jessu Namn."

Stive og stille sat dei der med kvitnande Åsyn og
skræmde Augo; det kom so tungt yvi deim at dei mest
ikkje torde draga Pusten.

"Nei men kann det vera sant." -- "Nei men korleis
kann då det vera tilgjengi."

"Å jau dessverre; det er nok sant. Eg veit kje

SIDE: 22

korleis det er; men eg hev det liksom på meg, at han
Napolon var ... lite budd til å døy no. -- Eg hev
aldri høyrt noko som hev gjengi so innpå meg som
dette."

"Men korleis bar det til?"

"Å, det gjekk so svært fort. Han Lars, Drengjen
min, kom derifrå nettupp no; -- han skulde upp med
noko Eple som eg hadde lånt av han Napolon i Vår;
 -- og just då han kom der upp, heldt dei på å
bu Like."

Det tok til å skómast. Vinden ute susa og saug, taut
i Skorsteinen og slog i Dørine; dei fælte der dei sat, og
drog seg ihop.

" -- -- Herre, lær oss at tælle våre Dagar, at me
må bekoma Visdom i Hjertet," mulla Enok; han hadde
vorte grå i Andlite.

"Gjekk det til med noko Uhende," spurde han Hans;
"slog han seg til Meins, eller -- ?"

"Nei, slettikkje. Det var berre noko som kom yvi han.
Og so reint brått som det kom. Han gjekk og var
liksom noko utidug etter dette Bryllaupe; men i Dag
hadde han funni på det at han vilde til Byn. Anten
han kjende seg sjuk og vilde til Doktaren eller kva det
var; nok av det: han tok Drengjen med seg og vilde
sko Merri. Men som dei stod utanfor Stalldøri og bala
med dette ... Merri var endå noko uroleg av seg og
vilde kje stå still ... so visste dei kje Ord av, fyrr
han datt ålveltes. Og Live var nok slokna med ein
Gong. Dei høyrde berre som det rikta eller lét i han
litegrand; men han rørde seg kje meir; og då dei skulde
sjå etter kva som tids var, -- då var der kje meir
å gjera."

"Å Jøssu Namn."

"So skræmeleg brådt."

"Å nei, å nei."

Ei ny Togn gjekk gjenom Stova. Vesle Gunnar klengde
seg inn til Far sin og jamra; han var rædd. Ho Serina
gøymde seg i Fange til Mor si.

"Gud fri oss frå ein hastig, uforvarande og bratt

SIDE: 23

Død!" bad Enok; "Gud straff oss ikkje i din Vrede, og
tukt oss ikkje i din Hastighed!"

Det svara med Sukk rundt ikring.

Per sat bøygd med Ålbogane mot Knéi og Hendane
ihoplagde. "Det er vel Ein, som hev ei Meining med
det," sa han. "Men jamenn var dette eit tungt Hende."

 "Meiningi ser me," svara Enok. "'Han bruger snart
Lidelser, snart Velgjerninger, og snart andres Exempel,
som kan føre Mennesket til Eftertanke' ... måtte me
no agta ålvorlegt på dette Kalle. Me veit kje når
Timen kan slå, nokon av oss."

"Det var nok sant," mulla det rundt Stogo i den kald-
gråe Kvelden.

 -- Vinden der ute taut og braut, ylte i Skorsteinen
og reiv i Dørine. Myrkre auka på; Verdi stengdest.
Dauden stod på Lur i kvar Krå; ingin kunde vita kven
han næste Gong tok ut; snart kunde der vera eit Lik
å bu her i Huse med ... "Eg er rædd, Far," sutra
han Gunnar.

"I Kveld gjekk eg kje åt Fjose åleine um det galdt
Live mitt!" sa ho Marta kulsande.

V.

Enok gjekk beint åt Stallen. Der kraup han uppi
Båsen til den brune Merri og lagde seg til og bad.

Gud hadde tala Ålvor no; ein fekk sjå å få det
avgjort. For smått og for veikt hadde han i desse
Dagane banka på Nådens Dør. Det galdt å brùka
Magt. Trengje seg inn. Det kunde snart vera stengt;
 -- han hadde sjølv vori full i dette Bryllaupe.

Han bad um Anger, um rett, sann Anger; tigga og
bad. Han var nok i Sjælenaud. Men det var berre
Rædsla for Guds Dom. Og den hjelpte kje stort.
Rædsla hadde Judas òg havt; Rædsla havde sjølve Djevelen.
Angeren, Angeren var det som måtte vakne, den djupe
Hjartesorg, at han hadde gjort Gud imot. "Å Gud,
skap eit nytt Hjarta i meg!" -- 

SIDE: 24

Og han rota og grov i sitt framfarne Liv etter Synd;
prøvde si Ferd etter Guds Bòd og fann, at han hadde
broti deim alle. Og det ikkje ein Gong eller sju Gongir,
men kvar Time og Stund, gjenom heile sitt Liv, i Vrangskap
eller Veikleik, i Tankar og Gjerningar.

Kunde der vera ein verre Avgudsdyrkar enn han?
Avgudar hadde han havt, fleire enn han kunde minnast
og upprekna. Men den han hadde dyrka mest og lengst,
var Mammon. Det var Jordi, han hadde sett Hjarta sitt
til. Jordi beintfram; Garden hadde vori hans Eitt og Alt,
hans Elsk og stendige Tanke. Utan den hadde han kje
visst korkje godt eller gildt; like ved den hadde han kje
havt Lyst til noko på Jordi. Den hadde han tenkt på
i Ungdomen; då han vart Skulemeistar var det kje av
di han vilde lære Ungdomen Gudsord; det var berre dei
tjuge Dalane um Åre han tenkte på, so han kunde
tena noko til Gardsdrifti. Samstundes hadde han handla
med Smale, snytt til seg Pengar både ved Lygn og List
 -- Synd mot det sjuande Bud -- ; og då det drygde
noko lengi fyrr han fekk taka imot, hadde han, Gud
hjelpe oss, halvt um halvt ynskt Helsa av sin eigin Far
 -- Synd mot det fjorde og femte Bud -- , berre av Elsk
til denne Garden. Og sidan hadde han broti og baska
og bygt og grust og ikkje havt ein Tanke utanum dette
Mammonstræve; då so Litle-Gunnar kom, hadde han der
fengi seg ein ny Avgud, som hadde bundi Hjarta hans
endå fastare til Verdi; den sanne Gud hadde han haldi
seg ifrå som eitkvart vondt.

Og kor ofte hadde han ikkje misbrùka Guds Namn,
vanvyrdt Kviledagen, arga sine Foreldre, ynskt vondt yvi
Næsten; og når han kom til det sette Bud, kva skulde
han då segja, og kva skulde han då forsvara seg med?
Han var kje stort anna enn Gutungen, då han tok til med
slikt Vas og Fjas; det var både skamlegt og stygt å tenkje
på; og han elska Syndi og søkte Syndi, alt til dess Foreldri
hans kom under med det og jaga Kvinnfolke or Tenesta.
Og sidan dette med den andre, som au ei Tid hadde vori
Avguden hans, so han ikkje tenkte på anna korkje Dag
eller Natt; og so alle dei som han i unge År hadde "set

SIDE: 25

på" til å "begjæra dei" ... å, dei var nok uppskrivne!
Ei heil Myr av Ureinskap låg det her; å fy
å fy for ein Syndar han var; ikkje ein rein Flekk frå
Fot-Solen og inntil Hoved-Issen. Og endå angra han
ikkje; gjekk berre og skalv for den Straffi, han hadde
fortent; "å Gud ver meg nådig; å Gud! ver meg
nådig!"

Men alt det han bad, han fekk ikkje noko Svar, inga
Kjenning av, at Gud hadde høyrt han. Hadde han kannhende
sett ut og sett ut so lengi no, at Gud ikkje brydde
seg um han lenger? -- Nei, nei; han måtte ha Hjelp!

Han freista å tenkje på Guds Kjærleik. Han rekna
upp for seg sjølv alt det gode han hadde frå Gud: Liv,
Helse, Mat og Drykk, Vit og Forstand, alt det han trong
til Lìkam og Sjæl; og det endå han sjølv ikkje hadde
tenkt på anna enn vondt ... Kvar Minutt hadde han
fortent Helvite; men Gud hadde spart han; spart han og
uppehaldi han, vakta og vârt han; ja det som meir var,
han hadde sendt sin eigin Son, at der skulde vera Frelse
for han å få, når han ein Gong vakna upp. Og han
hadde lati han bli fødd i eit kriste Land, der Vegen til
Nådestolen var opin og fri, og hadde upplyst han med
sine Gåvur og stadi med utbreidde Armar og venta på
han i firti År; berre kjærlegt og godt til Svar på alt
vrangt og alt vondt; han tenkte seg inn i dette til han
totte han var ein Hund og ein Skarv; men endå vilde
kje Syndegråten koma.

Han gjekk inn; fekk upp Ljos og sette seg til å lesa
i Lars Linderoth. Kannhende det der kunde finnast eit
sterkt Ord til å krasa hans harde Hjarta. Sidan tok
han Johan Arndt, og tilslutt Bibelen. Då det leid til
Sengetid, las han Bøni, den gode gamle Bøni etter Salmeboki
hans Far.

Men han laut leggje seg utan Nåde.

Han låg og skalv for Dauden og Helvite og fekk ikkje
Svevn; torde kje sova; tenk um Gud kom. Han bad, ja
han mest gret av Angest; men inkje noko Teikn fekk
han, som kunde tyde på Bønhøyring. Ho Anna låg og
lydde på han lange Stundir og fælte.

SIDE: 26

Utimot Morgonen sovna han, men sov urolegt. Han
totte han gjekk på ein Veg i regnmyrkt Vêr. Det var
døyne og tungt i Lufti, og han gjekk med Bringa Full av
Otte. Då såg han ein Mann koma hit yvi ei Hei;
Mannen hadde ei svart Hundskindsluve på Hovude. Og
i Andlite var han upptrutna og raud. Han stana og
stirde på Enok, lét upp Munnen og vilde tala, men
kunde ikkje; det vart berre Gauling og Vavl. So vart
han som sjuk og datt ned; der lagde han seg til å spy;
men det han spydde var berre osende Eldslògen. Då
stivna Enok av Rædsle; no forstod han, kven det var. -- 

I slike Draumar kava han alt til dess han stod upp.
Han klædde på seg som i ei Ørske, gjekk sidan og
vavra ut og inn som han ikkje hadde Fred; kunde kje
koma seg til med noko Arbeid heller. Ho Anna måtte
tala til han tilslutt; "var det kje i Dag, du skulde åt
Kverni og mala?"

Langt um lengi kom han seg av stad. Ho Anna gejkk
etter heime med ein tung Otte for Bringa; Gud hjelpe og
trøyste oss; skulde han Enok koma ut i Gruvlingar?

 -- Hòvegarden låg uppå øvste Rygningen av ei
Bakkehøgd, som lyfte seg frå dei vide Flòtine i Vest og
Sør som ei rund, roleg Bylgje.

Tri Mann budde på Garden i låge einhøgdes Hus.
Enok budde vest-lengst; Husi hans var nye og tjørubreidde.
Bygdevegen strauk mest like framum Vindaugo hans; på
hi Sida Vegen, rett imot Stoguglasi, var "Hagen": nokre
gamle Tre, mest Raun, og ei svær, gamal Selje, som tok
av mot Nordvesten.

Nedyvi Bakkedrage, i Sørhalle, låg Bøane, Åkrar og
Vollar og vene Kjelvur, sundbytte med Steingjerde på
langs og på tvers. Bøane nådde åt Elvi og Torvmyri;
sunnan-um denne tøygde Ramstadheiî seg vid og svart so
langt ein kunde øygne.

Nedyvi Brekkehøgdine i Aust kom Skare-Åi dragande
i kvite Stròk med sterk Sus, dreiv Kvernar og eit Stampeverk
og bøygde so i still Straum hit gjenom Myri heilt
innunder Hòvebøane. So fylgde ho Bakkedraget i stor
Sving. Her strøymde ho noko meir på, sovidt at Hòvemennane

SIDE: 27

kunde få Kvernefall. Enok hadde sitt Kvernhus
langt nordi Utmarki si, ved Enden av ein Dam, som det
måtte ha kosta eit heilt Sùmarsarbeid å grava.

Der låg han i Dag og turka og mól.

Det var øyde Vêr: eit hardt, tungt Regn blanda med
Snøslette. Kvernhuse låg einslegt og hustre til. I
Lyngheiî rundt um var småe, runde Haugar; lenger nede
og nord Heialandsmyri og Heialandsvatne med sitt stride,
lange Sev. Eit Stykkje nedanfor det, midt på Flata, låg
Heialandsgarden gamall og grå; det var som han vilde
krjupe i Jordi under sine mange låge Torvtak; der skulde
det ha spøkt i gamall Tid, etter ein Mann som hadde
hengt seg. Elles var inkje anna å sjå enn Hei og Myr,
Myr og Hei; og so her og der ein Huskrull stikkande
fram attum ein Haug, liksom han helst vilde gøyme seg.
Gjenom Regnskodda skimta ein i Aust og Nord Åsegardane
og den kaldkvite Kyrkja.

Det lettna mot Kvelden; i Himilen og Lufti kom ein
stålgrå, kald Klårleik; kòlblåe Skyir låg og dreiv
upp-yvi Have i Vest. Ein sterk Å-Sus stod gjenom Lufti.

Enok kjende seg veik; Tanken på Napolon hadde fylgt
han heile Dagen. Han bad og bad, men utan Hjelp; Bøni
vart kvar Stundi sprengd av framande Tankar. No låg
Napolon i Helvite og brann; kannhende bad han Abraham
um Lov til å gange heim att og vitne for Kjenningane
sine; og tenk um han fekk Lov. Me var so syndetrygge
og likesæle, at det kunde nok turvast. Det var imot
Orde; men tenk um han kom likevel. Um han no med
ein Gong stod der i Kvernhusdøri ....

Enok stengde; so kveikte han Ljos i Lykti og freista
å gjeva seg Gud i Vald. "Å, berre du vilda vera med
meg! -- so var det nok ingin Fåre."

Det var eit stort Kvernhus, skift i tvo med ein Vegg;
i det indre Rome var Tussa, i det ytre Kverni. Enok
heldt seg i det indre. Kvar Gong han skulde ut åt
Kverni, i det kalde mjølkvite Rome med dei rare Skuggane
når Ljose kom, -- var det so det kulsa i han. Tenk,
um det sat ein der no på Kanten av Mjølkista!

Utanfor gjekk det. Han høyrde tydeleg at det gjekk.

SIDE: 28

Kven kunde det vera? Han venta og venta; men ingin
kom. So hadde det vel kje vore noko. "Kjære Herre
Gud, ver hjå meg; vakta meg mot alt vondt" ... Nei,
der gjekk det att. Tydelege, tunge Stìg. Han torde kje
anna enn sjå ut; tok Lykti og glytte på Ytredøri. Nei.
Der var ingin. Berre Å-susen stod imot han som eit
Rop, ei gnell, lang Varsling. Han slog Døri att og berga
seg inn; dette skulde han kje gjera meir. Men utanfor
gjekk det og gjekk det.

Det var inginting! han dryfte Korn av all si Magt;
vilde kje høyre etter lenger. "Den Gud vil bevare er
uden Fare." Var det Djevelen som gjekk og lurde på
han? Den Vonde var kannhende rædd at Enok skulde
få rive seg laus no, og so vilde han ta han, med' Tid
var ...

Tussa knirka og knaka, smått og tòlmodigt; det høyrdest
som ho ynka seg: "åh, oi"; "åh, oi" ... Kva
var tids med Kverni, tru; ho skrapa og skreik som ho
skulde gå i Stein; han laut ut og sjå etter. Nei; det
var kje noko. Han kunde kannhende sleppe litegrand
meir Korn på; ho svelgde det nok. Men Mjølkista tok
til å fyllast; han fekk ause or litegrand. "Åh, oi",
"åh, oi." Underlegt med alt ein kunde høyre, når ein
var so åleine. Der gjekk det att. Ikkje høyre på det.
Var det Folk, so kom det, og var det noko anna, so var
det magtlaust ... "Fader vår, du som er i Himmelen,
helliget vorde dit Navn, tilkomme dit Rige ..."

Då skar Kverni i og song gjenom Sus og Ståk med
sitt harde Steinmål: "i Helvites Pøl"; "i Helvites Pøl";
han høyrde det tydeleg. Og Tussa der inne ynka seg
og ynka seg, kvævt og stilt: "åh, oi", "åh, oi" ...
"i Helvites Pøl", "åh, oi", "i Helvites Pøl", "åh, oi"
... Rædsla tok han; Kaldsveitten braut fram; uviljande
og uvitande fekk han Tak i Stemma og stemde
Kverni.

"Men då vart det so fælskeleg stilt. Som nokon skulde
vera bråd-daud her. Han berga seg inn åt Tussa og
stengde Døri. Skræmeleg stilt. Der låg Lik der inne.

Tussa: Turkegreida.

SIDE: 29

Men her låg Sjæli i Hèten og vreid seg -- : åh, oi,
åh, oi ... Han stod kje i det lenger. Stemde Tussa;
berga Korne i skjelvande Hast; treiv Lykti, sette på Dør
... fekk kje Magt med seg sjølv att, fyrr han var komin
so langt heim at han såg Bøane.

Der fekk han med ein Gong slik ein inderleg Lengt
etter Gud. Som eit Barn, når det er ute åleine, og
hev misst Vegen, og Mykre fell, og det gjev upp alt og
berre græt, græt etter han Far, -- soleis vart alt i Verdi
Myrkr og Fælske, og Sjæli hans grét, grét etter Gud,
etter han Far der uppe i Himilen. Han lagde seg på
Kne attum eit Gjerde: "å eg er so sorgfull, for eg ikkje
fær koma til deg. Å kjære, opna di Nådedør, at eg
kann sleppe inn og få Fred ... og Forladelse for alle
mine Syndir. Å kjære ver god med meg, og lat meg
kje stå for lengi utanfyri. Du ser eg er veik; gløym
alt det vonde eg hev gjort, og lat meg få sleppa inn;
å kjære Herre Jesus!" -- 

Han vart rolegare og gjekk heim. Men noko Svar
frå Gud fekk han ikkje.

VI.

Det var i Dag, dei skulde bera han Napolon.

Vêre var stormande og tungt, halvt Vinter og halvt
Haust; men endå støla Folk til Likferdsgarden frå alle
Kantar. Han Napolon hadde vori vida kjend. Og alle
totti dei måtte ha set han.

Kannhende vilde dei òg gjerne vita han vel av Garde.
Han hadde tyngt som ei Rædsle yvi Bygdi i denne Tid.
Det vilde liksom lette å få han gøymd; det som var i
Kyrkjegarden var or Vegen.

Enok hadde tenkt å ikkje vera med. Han var rædd
det skulde gange for hardt innpå han. Vera med og
halde Gjestebod for ein usæl Mann totte han òg var fælt.
Men då Likferdsdagen kom, skifte han Tankar.

Det kunde just høve for han no å gange av å sjå,

SIDE: 30

korleis en Mann såg ut, når han var komin til Helvite.
For no visste Enok, at det var dit han skulde sjølv.

Gud vilde kje hava'n. Fåfengd var Venting og fåfengd
var Bøn. Inga Hjelp kom; det vart heller verre.
Og kva vilde han anna vente; han hadde gjort den Syndi
som der ikkje er Nåde for: "Synden til Døden." Det
var komi so tydeleg for han ein Dag, at der var kje
Tvil lenger.

Ho Anna hadde spurt han um dei ikkje skulde gange
til Alters snart. "Kunde kje det vera godt for deg no,"
 -- hadde ho sagt i si gode Meining.

Det kvakk i han. Gange til Alters, når ein ikkje var
umvend? Eta og drikke seg sjølv til Dóms? Kunde
nokon våge slikt? -- Han hadde sagt nei so hardt og
stutt, at ho Anna berre hadde set på han og tagna.

Men i det same hadde det liksom vorti sagt til han:
det hev du sjølv gjort, Enok ... so mange, mange
Gongir.

Då var det som han stivna der han stod. Det tok til
å ringje for Øyro hans: "eta og drikke seg sjølv til Dóms;
eta og drikka seg sjølv til Dóms" ...

Sidan hadde Enok vimra um som i ei Ørske. Korkje
i Bibelen eller nokon Stad kunde han finne noko um,
at der var Nåde for dette gåtefulle; men i Salma
stod der um den som hadde noti Guds Lìkam uverdeleg:

"Han skyldig er i Jesu Mord;
hans Blod er på hans Hoved."

Der var kje Tvil. Der var kje Tvil!

Han gjekk som sjuk. Hadde Kalde-Ridir og Sveittetak;
Kneî svikta under han; og ein Kveld han stod ned i
Kjellaren og gløymde seg sjølv i Gruvling yvi si blodige
Synd, vart det sagt han, so tydeleg som han skulde høyrt
det: "dette er det, som er Bespottelse imod Ånden."

 -- -- Ja, han vilde sjå han Napolon Storbrekke no.

Han fekk det som ei Rid; reiv Klædi på seg og reid
av Garde; ho Anna visste kje kva ho skulde tru. Men
det var då vel godt, at han kom ut og fekk sjå Folk.

Til Likferds kom han i siste Liten. Maten var komin

SIDE: 31

av Borde; berre Klokkaren sat att og åt; han var nettupp
komin. Gamle-Salomon, Far til Like, gjekk uppåt
han stundom og bad han forsyne seg. Der var inginting
å sjå på Salomon; han var den han hadde vori.
Stakkars gamle Uvyrda; når ikkje dette ein Gong kunde
vekkje han ...

Elles var det stilt i Stogo. Kyrkjestilt. Alle Hovud
var bøygde i tunge Tankar; ender og då steig ein Sukk.
Ein tung, kvævin Dåm stod gjenom Huse, Matlukt, Liklukt,
Eim av brent Lakk. Spegilen og alt som kunde
blenkje var på vanleg Vis umbundi med kvit Duk; yvi
Dukane Kransar av Mellebærlauv. Stoguklokka var stansa.
Kona hans Napolon sat med nokre Kvinnfolk uti Stogukammerse;
Enok tottest stundom høyre Gråt derifrå.
Han hadde funni seg ein Sess ved den nedre Bordenden;
der sat han med Hovude mot Handi og stirde. Dei vilde
hava han uppåt Borde og gjeva han Mat, men han neita
stutt. Mat vilde han ikkje hava, og her vilde han sitja.
Um han kannhende ikkje var frisk? -- "Nei." -- "Nei
du ser puskin ut, Enok!"

 -- Klokkaren var ferdug. Ein Mann kom inn med tvo
Skamlar, som han sette på Golve noko ifrå kvarandre;
yvi Skamlane vart breidt eit Lakan. Enok kjende seg
tyngd og rædd; det susa for Øyro, og han såg svarte
Flekkir. Ut i Bui høyrdest døyvt Ståk; so tunge, ustøde
Stig; -- no kom dei med 'n.

Den lange svarte Kista vart innbòri av seks Mann og
sett på Skamlane som på eit Fotstykke.

Lòke vart avlyft. Eit Kvinnfolk tok Lik-Klæde burt
frå Andlit og Hendar. Fleire våga seg burtåt Kista;
der høyrdest Mulling og Sukkar. Enok torde kje sjå dit.

Var her Svåvel-Lukt? -- Det svimra for han. Han
trudde det måtte slå Logar upp um Like, småe gule
Kvervlar um Andlit og Hår ... Han visste kje rett av,
so var Augo hans burtved Kista. -- Der låg Napolon.

Han såg ut som andre Lik. Innfallin og avfallin,
urimeleg lang; Handledine smale som Pipestylkir. Andlite
blåflekkut, den store Nasen større end fyrr, men
sterkt bøygd. I Andlite var korkje Rædsle eller Ro; der

SIDE: 32

var inginting; han såg styvin ut. Tåpin, tankelaus;
låg der som inginting var. Enok lyfte på seg og vilde
sjå betre etter. Men i det same vart Like yvibreidt
og Lòke påsett. Godt at dei daude ikkje kunde
skrike ...

Handfast dùna Hamarslagi gjenom Huse med sin serskilde,
tunge Ljod. Tvo brennande Ljos vart sette på
Kista. Klokkaren, ein ung, strak Kar i Ridestyvlar og
lang Overfrakk stelte seg upp ved Hovude av Like med
Hatten i den eine Handi og Salmeboki i den andre; han
var stram og høgtidsam. "I Jesu Namn."

So kom denne kjende Helgamess-Salmen, som vart
brùka i Likferdir so ofte, av di ho var so ven. Tonen
òg var forunderleg: sorgsam og klagande, men endå so
mild; trøysterik og trygg, søkjande Gud i Bøn; full av
hugmjuk Tillit.

"O kjære Sjæl, frygt aldrig mer,
om alting surt i Verden ser,
og Herrens store Domme
for Svndens Skyld vil falde ind ..."

Ute braka det og blés. Mot Vindaugo slog lange
tunge Regndròpar mengde med Hagl. Himilen myrkna,
so det vart skomt; Ljosi på Kistelòke brann gulbleikt
og daulegt.

"Jeg gruer ei, om end jeg så,
al Verden skulde undergå,
og ei om Himlens Vrede
i Luft og Hav og Jorden skjød
Fordærvelser og giftig Død;
min Jesus skal dog lede
mig ud og for mig bede."

Seint og høgtidsamt drog Salma seg fram i sin mjuke,
æoliske Tonegang, og kvart Vers vart mildare, venare,
meir og meir fullt av Von, til dess alt samla seg i dragande
Himildraum.

"Min Sjæl alt fuld af Længsel er
og længes, mens jeg lever her,
o Jesus, til den Glæde,

SIDE: 33

hvor alle Helg'ner tjene dig
udi dit søde Himmerig;
o, når vil du tilstede
mig didhen op at træde?"

Det høyrdest som ei Stynjing ved den nedre Bordenden;
mange såg på han Enok Hòve; han var so kvit. Og
det svarte Håre hans klabba seg sveitt og vått framyvi
Panna.

 -- Ljosi vart burttekne. Seks Mann tok Kista. Klokkaren
sette Hatten på Hovude og skreid syngjande ut
gjenom Døri. Kista vart bòri etter; so kom Likferdsfolke
smått i Senn.

Enok sat still og gøymde Andlite i Hendane til dess
alle var ute. Dei milde Himiltankane og den vonsæle
Bøni hadde gjengi han so til Hjarta at han grét.

Burt gjenom Bakkane snigla Likferdi seg lang og svart
i det tunge Vêre; Klokkaren fyri på sin blakke Hest.
Den gnelle Tenoren hans blanda seg skjerande i Vinden,
som bar Gravsalmetonane sundrìvne og sorgtunge ut yvi
Myrar og Heiar.

Og det gav seg til å stridregne. -- 

 -- Det hadde vorte Kveld.

Vinden fossa tungt um Nòvine, i stigande og fallande
Sjoing som Sjøen um ein Skipsbaug. Og det dunka og
braka i Veggir og Raust.

"Ja no er det nok Vinteren som bryt inn," meinte
ho Anna.

Dei var innkomne or Fjose og hadde silt og stelt; no
sat dei ved Kòla og spann, både Kona og Gjenta. Men
Kòla blakra og blekkte som ho kunde gå ut.

"I Kveld er det godt å vera på Landjordi," sa ho
Marta.

"Ja det vilde kje vera fyse å ha nokon på Sjøen
i Kveld."

Ho Serina, eit ljost, vent Gjentebarn på åtte År,
sat på ein Skammel attmed Mor si og kara; Anna og
Rakel, dei tvo minste, låg på Golve og krabba med

Kòla: Tranlampe.

SIDE: 34

sine rolege Barnespel. Men han Gunnar sat tett innunder
Kòla og smidde på noko som skulde verte
Karjolsæte.

"Hyss, der kjem han Far," sa han.

"Han gjer visst det," svara Anna letta. "Det var kje
for tidleg. Du fær gå ut og sjå um Grauten no."

"Eg fær vel det," sa Marta.

"Og so segjer du meg til, når Eplegryta er ferdug."

"Ja." Marta sette Rokken frå seg og rusla åt
Kjøken.

Smågjentune stiltra seg etter. Dei var som rædde Far
sin i seinare Tid. Stakkars Enok. Gud gjev han hadde
fengi snakka med Presten i Dag. Skulde det halde på
lengi som det hadde vori no eit Bìl, kunde det snart gå
gali med han.

Gangdøri gjekk upp; Yling og Smelling gjenom heile
Huse. Snart steig Enok inn. Tungt og seint; men
rolegt. Gudskjelov; det var visst likare i Kveld. Han
hadde vel råka Presten. "Nå; du vart lengi," sa ho.

Han svara kje større. Gjekk burt åt Borde og sette
seg; var vel trøytt. "Svært so stormande han er med
Vêre," prøvde ho Anna. -- "Guds Vreide ..." sagde
han. So vart han sitjande der, still og fortenkt, reint
som burtdrøymd. Gud hjelpe oss; det sang kje rart ut
enno. Tru ho skulde våge seg til å segja noko?

Fyrr ho kom seg til med det, reiste han seg og tok
til å skifte Klæde. Men då Ytreplaggi og Styvlane
var av, viste det seg at han vilde leggje seg. Det var
eit godt Merke; Anna roa seg att. Gjev han no berre
fekk sova.

"Vreden din afvend, Herre Gud af Nåde!" -- sette
han i so ho reint kvakk. Men so hadde han seg uppi
Sengi. Som vanleg når han vilde sova, drog han Dyna
yvi Hovude; men ho høyrde at han ynka seg og sukka
svært tungt. Ho våga seg burt og spurde um det var
noko; spurde ein Gong til, heller høgt. -- "Ikkje på
Lìkamen," mulla det under Dyna. Ho sette seg att;
det vart stillare med han.

Smida: gjera Smedarbeid; arbeide med Kniv.

SIDE: 35

Marta kom med Bòd at Epli var ferduge; og Anna
måtte åt Kjøken. Gunnar tok ho med; han var so
glup til å flysje.

 -- Men Enok låg og vreid seg under Dyna og hadde
vondt i Sjæli.

Han hadde tala med Presten, og det hadde hjelpt for
ei Stund. Men på Heimvegen hadde det vorti verre att.
"Han skyldig er i Jesu Mord; hans Blod er på hans
Hoved ..." Der var noko med den Syndi til Dauden,
som dei ikkje hadde fullt klårt. Dette Orde: "den skal
aldrig forlades -- hverken i denne Verden eller i den
tilkomande," det var eit Ord, som der måtte vera ei
reint serskild Meining med. Presten forklåra det nok
på sin Måte; men -- . Dessutan, kva Sæt var der
på ein Prest som berre tala av Lærdomen, men ikkje
av Anden.

Angesten kom i Ridir so harde at han sveita. Den
som kunde røme, gøyme seg! "Bjerge, falder over os,
og Høie, skjuler os! -- for Lammet og hans Vrede!" -- 
Men rundt um var Gud; og kor ein kom var Gud;
stengt, stengt til alle Kantar av Gud; um ein kunde
fara so snøgt som ein Tanke og gøyme seg ved Enden
av Verdi; ja um ein vilde røme åt hi Verdi; um ein
vilde reide si Seng i det utarste Helvite, -- -- Gud var
der, Gud var der; ingin Utveg, ingin einaste trygg
Flekk. Napolon låg kje trongare i Kista si enn Enok
her; han hivde og kasta seg og totte stundom han
måtte kovne.

Av djupaste Naud ropa han til Gud; um der ikkje
endå kunde vera ei Redning for han? Um ikkje Jesus
vilde forbarme seg og gå i Bøn for han? Han skulde
kje beda um å koma i Himilen. Han venta seg kje
Plass i Guds Helgenflokk; berre han fekk stå nedmed
Døri ein Stad; berre han fekk gøyme seg burt i ei Krå,
der han var trygg; ja berre Gud vilde taka Blodskuldi
frå han, lette han for denne svære Syndetyngdi, gjeva'n
Ro i hans Sjæl og taka burt Angesten, -- so fekk han
sidan gjera med han kva han vilde. Han skulde vera

Eple (Jordeple): Potetur; flysje: "skrælle".

SIDE: 36

fornøgd med alt. Men hjelp meg, hjelp meg; lat meg
kje gå under; Herre frels meg; eg forgår! -- 

 -- -- Det vart so forunderlegt for han; um han var i
Lìkamen eller utanfor Lìkamen, det visste han ikkje; men
vakin var han. Og han såg -- såg ....

Himilen var svart som Jord. Djupt der nede susa
Have. Alle Skip og Farty vart kasta i Land og sundslegne.
Leviatan tumla seg som ein stor Kval, og det
stod Eld av Augo hans, og Røyk or Gape. Og ei Røyst
utanum og attanum Verdi sagde: "Det er fullbragt."

Då slo ein svær, tung Eldsloge ut av Himilen i
Nord. Og Have koka upp i gul Foss med eit Brak som av
mange Tordøn. Han vart rædd og snudde seg burt; då
slo det Logar ut i Austhimilen og i Fjelli. Vådalskula
brann; Skarefjelle brann; Fjell etter Fjell tok Eld og
sprang sund, og ut av botnlause Rìvur og Hòl slo digre
gule Logar. Endå ein Gong snudde han seg burt; då
såg han med vitlaus Rædsle, at det stod Røyk av Have.
Ein tett svart Røyk som når Rå-Lyng brenn. So slo
det ut i ein forfælande Loge, som velte seg mot Skyine
som eit ut-rullande Segl. I same Stundi rivna Himilen.
Og Jordi vart burte under Føtane hans; men Logane
slo ihop yvi han frå alle Leidir ...

Han seig ihop i Inkjevetta og gav eit langt, langt
Skrik. Gjenom Eldhave kom Djevelen symjande som
ein brun Kval og gapte, gapte. Då fekk Enok Magt til
å rope på Jesus. Og i det same hadde han Tak i ei
Hand. Det var liksom berre ei Hand. Men i den Handi
var der eit Gap som etter ein Nagle. -- 

 -- Ute i Kjøken høyrde ho Anna eit Skrik so fælt, at
kvar Blodsdrope rann i henne ... Og Knéi vart so
veike at ho vilde sige ned. Fleire Rop kom; ho vann
seg yvi og kava seg inn; -- endå låg han under Dyna
og stunde. Han måtte ha havt ein skræmeleg Draum.
Men no var det som det stilna av att. Ho stod yvi
Sengi stiv og rædd; fekk kje upp Mæle; lydde lengi;
so forstod ho, at han hadde roa seg til. Ho gjekk ut
att. Marta og dei småe hadde klyngt seg ihop i Stogudøri.
"Er han Far sjuk?" spurde Gunnar. -- "Eg trur

SIDE: 37

kje det var noko ... med Guds Hjelp." -- Dei gjekk
åt Kjøken att, men lét Døri stande. Ho Anna fekk ei
Skjelte-Rid og måtte setja seg.

Enok låg inne og fekk Nåde til å beda. Han bad
på ein annan Måte end fyrr. Og han fylltest av ei
Von sterkare enn all Djevelens Magt; for no hadde han
sétt Naglegape.

Endeleg hadde Gud forbarma seg. No hadde han fengi
Svar! -- eit Teikn so visst, at han aldri turvte tvìla.
Ein uendeleg Fred strøymde inn i hans pinte Bryst. Heile
Hugen glødde i Bøn; alt, som i han var, loga i Bøn;
Synd, Angest, Tvil, Naud bråna og brann upp i
denne Straumen av Eld; han bad kje med Ord; han bad
med sjølve sitt Hjarta.

Anden var det som bad i han no, Bøne-Anden, som
Gud sende; og det vart ljost i han, og reint, og Hjarta
hans mjukna og tinte. Han skaptest um, føddest um;
Djevelen slepte Tak etter Tak; Syndi tærdest burt Flekk
etter Flekk; den gamle Adam dovna og døydde. Forunderleg
godt og trygt fekk han halde fast i den Frelserhandi
som han enno tottest sjå; og frå Naglegape
strøymde det inn i hans letnande Hjarta eit Hav, eit
Djup av Kjærleik og Utsoning.

Då han slutta denne si sæle Bøn, den fyrste rette
Bøni han nokon Gong hadde bedi, -- då vart det sagt
i han so visst og fast som berre ein kann segja eit
slikt Ord:

"Vær frimodig, min Søn, dine Synder ere dig
forladte."

Enok stod upp.

Det var fullbragt. I ein Augneblink so lang som eit
heilt Liv var det hendt; det store Under var hendt: han
var umvend.

Fortumla og ør, men so glad som han aldri hadde tenkt
han kunde bli, la han seg på Kne ved Kòla og song.
Det var Brorsons Jubelsalme:

"Nu har jeg fundet det, jeg grunder
mit Salighedens Anker på ...."

SIDE: 38

 -- Ho Anna stirde halvrædd på Mannen sin. Han
var svært bleik, og Andlite hadde noko ho ikkje rett
vilde kjennast ved, -- ein underleg stiv, liksom burt-rykt
Smil; men på Augo og Kinnar viste det seg at han
hadde gråti.

VII.

Aldri hadde han trutt at Live i Gud var so sælt, ikkje
um heile Verdi hadde sagt det.

Han hadde lesi um Freden som gjekk yvi all Forstand;
men det hadde for honom vori Ord utan Meining. Å vera
vakt, det hadde han helst tenkt var eit Stræv, ein lagde
på seg til å sleppe Helvite; den Gleda dei snakka um,
denne Vissa og himilske Kvila, det måtte meir vera
som ein Draum, noko, dei fekk seg til å tru, liksom til
Trøyst for alt det gode dei laut gjeva upp her i Verdi.

Å, at han ikkje hadde havt betre Vìt. Å, at han
hadde kunna vera so vond med seg sjølv; at han hadde
stengt seg ute i so lang ei Tid frå denne forunderlege
Sæla!

 -- No fekk han kjenne og sjå. Det han ikkje hadde
trutt, det fekk han sjølv røyne.

Det var større Ting enn han hadde høyrt av nokon
Munn eller lesi i nokor Bok; det var det som ikkje lét
seg utsegja. Han var alt i Himilen; var frelst. All hans
Synd var kasta i Have. Aldri skulde ho koma for Dagen
meir. Han var som den kvite Ull og den skinande Snø;
Jesu Reinleike var hans; Djevelen kunde kje røre han
med ein Finger. Og det fylgde ei Glede med, ein Lyst
og ein Jubel og ei unemneleg Trygd; inkje noko i Verdi
var so trygt som dette. Alt anna kunde ljuge; alt anna
kunde vera Draum; men i dette var der korkje Draum
eller Lygn; det var livande Liv; det var Ja og Amen.

Her stod han sjølv eit nytt Menneskje, umskapt ved
Guds Almagt mot sin eigin Forstand. Det som fyrr var
hans Lyst, baud han no imot; det som fyrr syntest
Dårskap, var no hans Liv; og istadenfor den Otten og

SIDE: 39

Ufreden, han med si eigi Magt aldri hadde rådt med,
kjende han heile Hjarta sitt fullt av Ljos, Varme, Glede,
Kjærleik, Kraft; og kor skulde alt dette vera komi frå,
då han sjølv ikkje ein Gong kunde ha tenkt det, ja ikkje
forstod det enno!

Å Glede yvi Glede; å himilske Ljos og Trygd! -- 
gjenom Sjæli hans gjekk det som Lovsongar. Å du
Daude, kor er Odden din no? Du arme Djevel, kor er
no ditt Mod? Du hev nok funni den som kann taumkøyre
deg no? -- Ja no kann du liggje der og vride deg,
du gamle Eiterorm!

 Ein brennande Hug til Orde og Bøni fyllte han; aldri
kunde han bli trøytt av å umgangast Gud; Bøni var hans
Andedrått og Orde hans Mat; hans Mat og Drykk og
Leik og Lyst; hans Lengt og stendige Trådom. I Orde
var Livsens Ande og Guds Munns Kyss; der fann Sjæli
sin Brudgom i Kjærleiks Eld; dei tvo heldt Bryllaup der
og vart eitt i brennande Umarming.

Fyrr var han utanfyri, når Velsigningi vart lyst; når
Herren tala til sine var det aldri til han Enok. No
skulde han kje lenger stå utanfyri. No høyrde han til
Guds Flokk og kunde taka Orde til seg som dei andre.
Alt det fagre og ljose, alt det høge og herlege, alle dei
store Signingar og alle søte Kjærleiksord, det var alt til
honom. Men Dómar og Våbønir stod han utanfyri no.
Han var kje under Våbøni lenger, men under Nåden;
å Jubel; å Triumf! Og kor vilde kje Orde meir og
meir opne seg for han i alle sine Søtleikar og Rikdomar,
i alle sine sæle Gåtur og all sin løynde Glans! Han
vilde få symja i Ljos og Liv, kjæte seg i Varme og Sol,
svelja og svarme i Guds gode Ting; og han vilde finne
Rådir og Hjelp i alle Mot, Trøyst i all Sorg, Lækjedom
mot alle Mein, Upplysning i all Tvil, Bot mot all Brest,
Kvild for alt Kav, Livd mot alle Stormar. Guds Ord var
hans Heim, hans Bu og hans Borg, hans Tempel og Tun,
hans Lysthus og Paradis. Men når dei vonde Dagane
kom og Sattan sette inn, då vilde Orde vera hans
Våpenbu og Festning. Der vilde han finne både Sverd
og Skjold, både Boge og Pil, og Styrken med; men fyrst

SIDE: 40

og sist vilde han Finne det som heldt når alt glapp: den
sterke Handi med Naglegape.

Og slik ein barnsleg Hug han hadde fengi til å gjera
Guds Vilje! Det hadde vorti hans Liv no; han kunde
kje trivast utan det. Han fortente kje noko med det, men
likevel -- ; um han so skulde koma til Helvite for det,
han vilde gjera Guds Vilje endå. I smått som i stort;
i kvar ringaste Ting. Han tenkte kje på anna no enn
å finne ut kva han Far der uppe helst kunde vilja.

Han stod upp um Morgonen Klokka fem; me skulde
kje leta oss og kjæle for Kjøte. Gunnar au måtte upp,
med alt det han grét og ille lét, og endå Mor hans bad
for han; inga Avgudsdyrking no; og inga Kjæling og
Bløyting! -- Men Serina hadde fengi Kregda, so ho
slapp; alltid skulde det ganga so godt for henne. So
vart Dagen vigd med Song og Bøn. Drengen og Gjenta
laut òg vera med; Enok var Husfar og andsvarleg for
deim alle. Men han fekk deim kje til å leggje seg på
Kne. Ho Anna slapp au; ho var so langt på Vegen
med det femte. Men Gunnar måtte til, endå han vreid
seg stygt. So las Enok Bøni av den "åndelige Kjæde".

Etter Bøni fekk dei seg Mat. Og ved Matborde skulde
det vera stilt; me skulde hava Vyrdnad for Gud og
Gåvune hans. Og me skulde tenkje på, at Gud sjølv
var tilstades, so me ikkje vanhelga Måltidi hans med
Tøv og Tattl. Fyri og etter Maten Bøn og eit Salmevers.

So gjekk Enok til Arbeide sitt full av Annhug og
Glede.

Arbeide hadde vorti som nytt for han no. Det var
kje lenger Trældom og Slit og Sut for Mammon; det var
Gudsteneste.

For Livsens Naudturft vilde Herren syte. Ikkje for
den Skuld arbeidde me. Me arbeidde fordi Gud vilde at
me skulde arbeide.

Ein herleg Tanke var dette: at me i sjølve vårt
Kvardagsstræv kunde dyrke Gud. Enok var Guds Tenar,
um han so stod i Mýkdungen. Det ringaste Arbeide var

Kregda: Krilla (Meslinger). -- Tattl: Tull; " Vrøvl". -- 
Annhug: "Iver".

SIDE: 41

likso heilagt som Bøn og Song; Gud hadde fyrisett oss
det; det var hans Arbeid. Og no tvìla kje Enok um
Signingi lenger; skulde kje Gud vilja signe sitt eigi Verk?

Ein Morgon gjekk han rundt i Løu og Fjos, i Kjellar
og på Loft og all Stad, og heldt for seg sjølv ei
serskild Høgtid.

Åndi hadde lært han å sjå, at det var ikkje hans,
det som var her; Eigaren var han Far i Himilen. Og
han sagde frå seg i sitt Hjarta Eigedomen til alt. "Deg,
Herre, høyrer Jorden til, og all dens Fylde!"

Sjølv var han berre Brukar, Lånar, Stjornar; og han
bad um Nåde til å få vera ein trugin Stjornar. "Lat
Sattan aldri få forføre meg, so eg segjer noko av dette
å vera mitt eige; lat meg brùka det alt etter din Vilje
og til di Ære, so at du ein Gong kann segja til meg:
'Du gode og trugne Tenar, du hev vori tro over lidet;
eg vil sætte deg over meget; gak ind til din Herres
Glæde!'"

Men enno var han kje ferdug. Det sværaste var att.
Stod der kje at me skulde forsaka "alt det som var oss
kjært i Verdi", so Guds Vilje kunde hava Framgang i oss?

Han sagde frå seg Kone, Born, Skyldfolk, Venir;
ingin annan Kjærleik vilde han hava til deim enn den
som Jesus kravde: den åndelege Kjærleiken, som berre
tenkte på å frelse Sjæline.

So randsaka han seg sjølv og sitt Hus, kva meir der
kunde vera å ofre.

Han fann Tòbakkje; det kasta han på Elden. Men
der måtte vera meir.

Han forsvor alle Gjestebod og all Moro; aldri vilde
han smaka ein Dram, aldri høyre Felelåt, aldri tala
med Folk utan um Ålvors Ting, og aldri lesa verdslege
Bøkar.

Forteljingar og Skildringar frå Ferdir og framande
Land, det hadde fyrr vori hans beste Tidtrøyt. Både
Kveldar og Sundagar hadde han sìti med slikt Vas, og
Djevelen hadde havt ei god Hjelp i denne Lestren til å
halde han burte frå Herren. Han granska Bokhylla si
og fann tvo Bøkar frå si Skulemeistartid, som skulde

SIDE: 42

på Elden: "Erindringer fra en Reise i Sibirien", og
"Snorre Sturlesøns norske Kongers Sagaer". So fann
han "Gjest Bårdsøns Levnetsbeskrivelse"; ja; den handla
um ein Syndar som var komin til Ettertanke; den fekk
han vel spara. Ein Årgang av "Almuvennen"; på
Elden med den. "Skillings-Magazin" ... den høyrde
Boksamlingi til, og skulde dit inn att, so snart det vart
Preike. Sistpå fann han nokre Avisblad frå seinare
Tid; dei sende han til han Per der nord med den Fråsegni,
at han vilde kje hava Bladi lenger.

Bøkane bar han åt Kjøken og vilde leggje dei på
Skorsteinen. Anna kvakk; "vil du brenna dei dyre
Bøkane?" -- ho hadde sétt på Mannen sin med halvrædde
Augo i heile Dag. Då var det som han umrådde
seg. Det vart til det at han gjekk på Lofte med Bøkane
og hivde dei ned-i Rapekista.

På Lofte hekk nokre gamle Skinnklæde som han fekk
Auga på; då vakna ein ny Tanke i han.

Han såg nedetter seg; desse Klædi han gjekk i, dei
var mest nye. Alltid hadde han havt det med det; innbilte
seg, at han var ein berleg Kar; vilde gjerne gange
hamslegt klædd, sjå godt ut; -- Øienlyst, Fåfengd, den
gamle Adam. Burt med slikt Fjas og syndig Lyst. Han
skifte på seg Skinnklædi.

Brøkane var uppkròpne og stutte med store Krokekne;
Kufta for lita og bøtt og skral; men det skulde kannhende
ikkje vera godt nok åt denne Syndelìkam? Ei lita rund
Skinnluve med Skyggje og svart Saudskinnskant fann han
og sette på Hovude. Ned i Gangen stod eit Par Tresko;
dei kunde kje heller freiste til Fåfengd, tenkte han. Og
han bytte dei på seg.

Då kjende han seg so god og glad. I desse Klædi
var han liksom endå meir trygg mot Sattans Ålaup.

Ho Anna kom or Kjøken i det same; kvakk so ho
kvitna; kva var dette for ein Fant? -- So var det han
Enok. "Men i Jøssu Nam, kva er det, du finn på?!"
 -- "Du skal ikke tage Herrens din Guds Navn forfængelig,"
sagde han.

SIDE: 43

"Du vil vel kje gå ut i den Bunaden der?" -- "Veit
du kje at Gud gjorde Adam og hans Hustru Kjortler av
Skinn og iførte dem? -- so er vel Skinn godt nok åt
oss au, tenkjer eg." Han klakka i Veg på sine Treskor,
og det frasa og skråva i dei gamle Skinnbrøkane. Var
han galin? -- -- 

 -- Heile Huse vart umstellt. Anna måtte gjeva etter,
Stìg for Stìg. Kvart Påfynster han kom med var "Guds
Vilje"; og til alle Motlegg svara han med Bibelspråk.
Det hadde alltid fylgt Age med han Enok; men no vart
det meir: det vart Rædsle. Ho kunde kje hjelpe det;
ho var rædd han. Han var som forgjord. Det han
sagde kom som or ei onnor Verd; vanleg Tale og Manns
Meining kunde kje nå han lenger. Og under hans
kvite Augo og stive kalde Andlit vart ho som klumsa,
magtlaus og rådlaus som ho skulde tala til ein Vegg.
Stundom gav ho seg yvi og grét; men Gråt beit kje
på han meir enn Grunnar.

"Denne Gråten din," sa han, "viser nettupp at Gud
vil det so. Når Gud vil noko, so græt alltid Kjøte.
'Kjødets Sans er Fiendskap mot Gud', 'Ånden begjærer
imot Kjødet og Kjødet imot Ånden'."

Han blanda seg inn i dei argaste Småting. For Gud
galdt kje vårt "stort" og "smått"; alt var smått for
honom; og alt kunde vera stort; han spurde berre etter
Hjarta vårt, han; "skikker eder ikkje lige med denne
Verden". Og i Striden mot Djevelen galdt det kje minst
å gjeva Agt på dei "småe Ting".

Alt skulde gange ut på å "fornegte oss sjølve".
"Korsfæste Kjødet med Lyster og Begjæringar." Agte oss
for "Frådseri og Drukkenskap"; segja frå oss alt som
høyrde til "Øienslyst, Kjødslyst og eit hoffærdigt Levnet".
Aldri gjøde oss med feit eller sterk Mat, og ikkje eggje
Gomane våre med mange Slag eller med kunstig
Tillaging. Det skrinnaste og magraste som Gud gav var
endå for godt åt denne Ormeposen vår, dette Syndebøle,
som me kalla Kroppen. Helse og Kraft vilde Gud
gjeva oss når me bad; me skulde kje ha Magti i Matfate

SIDE: 44

liksom Grisen. Varm Mat skulde det vera ein Gong
um Dagen, men um Sundagen ingin Gong; det skulde
vera Kviledag då, i Kjøken som i Stogo.

Og so skulde me vera nøgde med det som Gud gav
oss. Det som vaks på vår eigin Grunn skulde vera
oss både nok og godt nok. Aldri kjæle for Kjøte med
Kaupemat. Og denne Kaffidrikkingi som Folk tok til
med i seinare Tid, den skulde me serleg halde oss ifrå.
Hadde det vori Guds Vilje at me skulde drikke Kaffi, so
hadde han lati Kaffien vekse i vårt eigi Land.

I Klæde og Husbunad skulde me brùka same Måten.
Kaupety var Fåfengd og Augnelyst. Likso gali var det
å setja Fargar på Ty eller Ting; dei Lìtine Gud hadde
sett skulde vera oss vene nok, og me skulde kje vilja
rette på hans Arbeid. Vilde me kje gange kvitklædde,
so kunde me halde svarte Sauir og veva Ty
av den Ulli som dei gav. Og elles kunde me gange
i Skinn, som var den Bunaden Gud serleg hadde gjort
åt oss.

I Husi skulde me halde Orden og god Skikk; Gud var
ein Ordens Gud og lika kje Sumling. Mat millom Måli
vilde han kje vìta av; Borni skulde kje heller eta til
andre Tidir enn dei vanlege. Dei skulde hava Vyrdnad
for Guds Gåvur, dei au. Med Sanning og i alle Måtar
vilde Enok kunna segja som Gideon: "Eg og mitt Hus,
me vil tjene Herren!" -- 

Ho Anna gav upp å stridast med han. Det kunde ikkje
nytte; den Ridi han no hadde fengi måtte gange yvi
av seg sjølv. Ho fekk heller freiste å jamne på det
verste i Løyndom; den fekk brùka Vìt som Vìte hadde.
Endå godt, so lengi han ikkje læste ned for henne og
tok Lyklane ...

Det skulde nokon ha sagt henne dette, då ho flutte
til Hòve Gardmannskòne i unge År! Å ja, ja: Verdi
hadde nok for oss alle. Berre det ikkje gjekk gali med
Vìte hans Enok!

SIDE: 45

VIII.

Det vart stilt i Huse.

Hans var flutt; ho Marta vilde flytja so snart ho slapp
til; alle gjekk og sturde og tagde. Men Treskorne hans
Enok klakka og banka Huse rundt snart her og snart
der, og det tasla og skråva i Skinnbrøkane hans som
Kviskring i Kræane. Det såg ofte ut som han gjekk
på Lur; ein visste aldri rett kor ein hadde 'n.

Ute song Nordvesten sin tunge Song. Det braut i
Nòvine og blistra i Karmane. Lufti var grå av Snø som
dreiv; og Jordi låg frosi og stiv og daud, med svarte
Flekkir og skitne Fennar.

Folk var mest aldri å sjå. Det var som dei var
rædde. Ymse Segnir gjekk vel i Bygdine no um han
Enok Ut-Hòve. Av Gardsfolk kom der kje andre enn
han Per der nord; han hadde nok òg fengi som ein
Kvekk i seg av det som hende her i Haust med han
Napolon. Men det dovna snart av att med Heilagdomen
hans Per; og so vart han au burte. Det kunde vera
soleis stundom, at ho Anna var glad berre det kom eit
Legde-Menneskje til Hus, ja um det so var Fantar; det
var då eit Umskifte. Litegrand Drøs vart det gjerne au,
so vidt ein fekk høyre Manna Mål og ikkje stødt sat
nedtyngd av denne Stilla.

Gamle Legde-Guri vart til stor Hjelp; ho hadde òg fengi
det godt for seg i seinare Tid og kunde då røde med han
Enok. Skral var ho, sjukleg og einøygd og halt; men
endå var der Vìt i henne; og mang ei lang Skùming og
mang ein seig Kveld fekk ho til å gange i Samtale med
han Enok um Blode og dei fem Såri, eller um Sattan
og dei høge Freistingar; stundom antrast dei au. Det
kunde vera vent å høyre på sùmetider; og Guri sa
Enok Ting, som han kunde hava godt av, serleg um det
at han "brydde seg med for mange Ting". "Kun ét er
fornøden!" -- smilte Legde-Guri.

Ein Hende Gong kunde det koma ein av dei gamle
Hauge-Venine; då vart det svært gildt. Dei hadde ein

SIDE: 46

mildare Måte enn han Enok, og ho meinte han måtte
hava godt av å røde med deim. Elles kom dei godt til
Lags med han. Han var nok vel strid i sùmt, totte dei,
helst i Småting; Gud kravde kje slikt av oss; og det
kunde føre til Sjølvrettferd og Farisærardom. Men Enok
greidde seg. Det hadde vorti hans Hug no, sagde han,
å lata Gud rå i alt; og "derpå skulle vi vide, at vi
kjende Gud, at me holde hans Bud!" Då sukka dei
gamle og sagde: "du er høgt benåda, Enok. Men du
må ikkje vera for trygg!"

Ein Laurdagskveld kom Lars Nordbraut frå Nese.
Då fekk ho Anna slik ei god Von; kunde den Mannen
få Tak på han Enok, so vilde visst mangt besne. For
Lars var upplyst og klok, attåt han var gudeleg. So
var der òg slikt eit godt og linnt Lag med han, og han
hadde ei serskild Gåve til å stelle seg med Folk. Han
og Enok striddest mykje, og tokst heller hardt um sùme
Ting, serleg um den "evangeliske Frihed"; Lars heldt
fyri at Enok gjorde Evangelie for mykje til Lov; og det
vilde kje Enok høyre. Men i Grunnen samdest dei godt.
Det var berre ein Ting som galdt for deim båe: "Jesus
Kristus og ham korsfesta." Og når ein samdest um det,
kunde ein godt bera yvi med kvarandre i mindre Ting;
"hvo som æder, foragte ikke den som ikke æder," sagde
Paulus. Dei heldt Bøn saman um Sundags Morgonen;
og Anna totte det såg reint godt ut.

Men endå vart dei Uvenir fyrr dei skildest.

Enok vilde kje låne Lars Hus til Uppbyggelsar. At
Lars vitna "for sin Bror, når han møttest med han på
Vegen", det var rett nok og godt; men tala Guds Ord
i Forsamlingi, det hadde ingin Rett til utan dei som av
Gud var innsette til det. Gud var ein Ordens Gud; han
hadde sett kvar i sitt Kall og vilde at me skulde tena
han der; han brydde seg kje um sjølvbedin Dyrknad.
"Om vi have en Tjeneste, då lad os tage vare på
Tjenesten" skreiv Paulus. Striden vart hard; og det fall
djerve Ord. "Du må kje tru anna," sa Enok, "enn at
eg au hev vori freista til å fara um og halda Uppbyggelsar;
Kjøte freista meg sterkt ei Stund; for der var

SIDE: 47

Æra å vinna med det, og maklege Dagar" (Lars kremta
og raudna). "Men eg spurde meg fyri i Guds Ord; og
der fekk eg tydeleg Upplysning. Når du gjer deg sjølv
til Lærar, sa Åndi til meg, so forsømer du for det fyrste
ditt eigi Kall; men du gjer det som verre er: du lastar
Gud. Du segjer liksom til Gud, at han ikkje hev gjevi
oss Lærarar nok, eller gode Lærarar nok; at han ikkje
hev stelt det godt nok åt oss, so at du tykkjest måtta
hjelpa 'n; men det er åndeleg Hofferdigheit, Lars, og
Synd." Lars forsvara seg både kvast og godt; han
hadde Kalle av Åndi, um han ikkje hadde det ytre;
mange var Leigesveinar, um dei aldri so mykje hadde
Kongebrev ... Men Enok gav seg ikkje. "De Myndigheder,
som ere, er forordna av Gud! -- Og me skal
kje setja oss imot Guds Forordning, um me aldri so
mykje tykkjest ha "Kall" til det; det Kalle er kje av
Gud; det kann likso godt vera av Kjøte." Dei skildest
med Bønir til Gud um Upplysning for kvarandre, og
Lars var heller raud i Andlite då han gjekk. -- 

 -- Dei einaste Dagane ein kunde hava det på vanleg
Folkevis var når han Enok var burte.

Ein Dag var han på Åse i Fatig-Kommissionen; og
endå Kvinnfolki hadde Klædevask, og endå Gunnar
måtte liggje i Kjellaren og pìla rotne Jordeple, vart det
mest som Høgtid i Huse. God Mat vanka der, og Drøs
og Lått; men Gunnar pìla ei halv Bytte Eple i rivande
Hast og sette seg so til i Kammerse med Karjolen sin,
som han aldri fekk arbeide på no, siden han Far vart soleis.

Det var eit rått, kaldt Vêr; Snøen fall blaut og tung,
og Lufti var sur og uhugleg. Ein Kopp Kaffi skulde
smaka godt no; og ho Anna hadde att litegrand frå fyrr;
det måtte ho då ha Lov til å brùka. Elles kom kje
han Enok heim fyrr i Kveld. Og Gjenta var van med
ein Kopp Kaffi på Vaskedagar. Snart stod Huse fullt
av frisk, god Kaffidåm, og Kvinnfolki var so blide og
glade, at det både lyste og lo av deim.

Men um det var eit Hende eller det var Fanteskap:
då Kjelen koka som best, kom han att, han Enok.

Ho høyrde han i Gangen og kvakk so ho fekk vondt.

SIDE: 48

Kjelen av Kroken og burtunder Benken; Hjarta hamra
og Øyro song ... so gjekk Døri upp; og han Enok
stod der.

 -- -- Berre stod der.

Ei fæl Rædsle var det som fylgde han; ho hadde kje
gjort noko vondt, og endå vart ho som lam; Stiringi
hans kjende ho i Ryggen. Og det vart svart og stilt
ikring henne som fyri eit Uvêr.

"Er det på den Måten du er Mannen underdanig ...
ligesom Herren," kom det seint og kaldt.

Eit innvondt, tungt Sinne koka upp i henne, og ho
fann det ho skulde svara -- :

"Det var vel kje Meiningi at eg skulde kasta ut den
Kaffien som var att?" Ho stod med Ryggen til han og
studde seg innåt Benken.

"No skal du kje gjera Hjarta ditt til ei Røvarkula,
Anna. Du visste godt at eg vilde kje dette. Det var
difor du vilde lura deg til med det, når eg var burte.
Men der er ein som ser alt; og han stelte det so, at eg
kom yvi deg. No kann du lata det vera deg ein Lærdom
til ei annan Gong. Noko Kaffislabberas skal der kje vera
i mitt Hus; og vil du kje sjølv slå ut dette Brennvatne,
so skal eg gjera det." Han kom nærare.

"Slå ut -- Guds Gåvur!" ho laut setja seg beint
ned. Ho hadde aldri høyrt so fælt. Dei Augo ho sette
på han var so skræmde, at han vart mest uroleg.

"Hadde det endå vore Brennevin!" heldt ho fram.
"Men eg hev då so mange Gongir havt godt av ein
Dròpe Kaffi, helst når eg hadde denne Verken under
Bringa; -- og det ser nok ut til, at den skal ... få
halda på ..." ho kava med Gråten.

 -- "Er du sjuk, so skal du beda Gud um Hjelp; det
er han som straffar deg for Syndine dine."

"Eg tenkte me skulde brùka dei Rådine han hev
gjevi oss, eg," hiksta ho.

"Beder for kvarandre og bekjender Synderne for
kvarandre, at I kunne læges, stend der."

Men no skulde han ha det; ho var so harm, ho vyrde
inginting -- :

SIDE: 49

"Eg visste kje anna enn at eg au skulde ha eit Ord
å seia her i Huse. Eg kom då kje so naki til Gards.
Men"... skræmd av sitt eigi Mod skunda ho seg å
falle av att. "Når der aldri skal vera Fred å få, so
... fær du vel truga deg fram i alt; du veit, eg er
berre eit stakkars Kvinnfolk og ... hev ingin til å ...
forsvara meg ..." Gråten kom: -- "og når det er
so .... at du ikkje timest til å .... unna meg so
mykje ..."

"Der må vera reint noko Djevelskap i denne Kaffien,
når han kann vera so kjær for Kjøt og Blod. Dess
gladare skulde du ofra han, -- liksom eg ofra Tòbakkje."

Han kom fram og tok Kjelen; gjekk so åt Bakdøri.

"Ja spøkjer kje dette for einkvart -- !" ropa ho rædd.
Det kann koma den Dagen, då du vert so fatig at du
lyt beda um ein Kop Kaffi for Guds Skuld!"

 -- "Eg og alt mitt er i Guds Hand," sagde han, mest
skræmd. So gjekk han ut og slog Kaffien på Dungen.

Då han kom inn att, var ho Anna i Seng. Han forstod
nok kva det var: ho vilde på si Kvinnfolkvis
skræme seg fram; men han fekk gange Guds Veg
han, so gjekk det vel yvi. "Kor er han Gunnar?"
spurde han.

" -- Eg totte du jaga han åt Kjellaren i Dag", sukka
ho innvondt.

I det same rørde Gunnar på seg ut i Kammerse. Han
munde ha høyrt det. Stakkaren hadde kje tort lìda seg
heile Tidi sidan Far hans kom; no fekk vel han òg svide.
Ho breidde Dyna yvi seg og vilde kje høyre meir.

Men då Gunnar fekk Ris uti Kjøken, skreik han so
jammerleg at det nytta kje korkje Dyne eller Dott. Ho
høyrde alt; og det skar i henne som med Knivar. Ho
fekk ei Skjelterid so ho vart mest rædd; krabba upp i
Sengeskåpe og tok Hoffmannsdropar. Men då Enok
kom inn, fekk ho segja han eit Ord so brennande, at det
gjorde henne godt langt inn: "du fær be' Marta koma inn:
eg kann måtta ha Bod etter Jordmori." -- 

Og Gudskjelov; ho såg at det gjekk i han
Enok. -- 

SIDE: 50

 -- Men Gunnar låg i den svarte Eplekjellaren og
hurma seg på Far sin og grét.

Aldri fekk han den Karjolen ferdug! Men det laut bli
ei Råd lell. Han fekk arbeide um Sundagen.

Annan-kvar Sundag var det Preike i Åsekyrkja; då
gjekk han Far dit, og so var Gunnar fri. Det var berre
den skarve Leksa; men den fekk han heller lesa på um
Laurdagskvelden.

Men då næste Preike-Sundagen kom, fortalde Enok,
at han vilde slutte med Kyrkjegonga.

Han hadde ingin Vanvyrdnad for Embætte; det var ikkje
det. Og han visste at Orde var like godt for di um det vart
forkynt av eit Verdsbarn. Men Gud vilde at han skulde
vera Prest i sitt Hus. Til Kyrkja kunde han kje få alle
med; og når han gjekk burt, var han rædd det gjekk
ymist med Gudstenesta heime; dermed fekk han halde
seg til Husar sjølv, so at ingin av hans skulde vante
Næring for Sjæli.

"Gunnar grein av Sinne; so tok Gråten han. Og han
fekk Ris, so han mest vilde kikne. Dermed var den
Voni sløkt. Og Sundagen vart den verste Dagen i Vìka.

 -- Men for Enok var det den sælaste.

Då fekk han forlyste seg i Orde frå Morgon til Kveld,
reint som svire i Orde og Nåden. Gud førde han på
sine grønaste Beite og til dei klåraste Kjeldur; han fekk
feite seg som Øyk i Eng og solke seg som Barn i ein
Solbakke.

Frå Buakammerse vart det grøne Borde flutt inn; det
skulde vera åndelegt Matbord, liksom det raude Borde
var Matbord for Lìkamen. Leseborde vart sett millom
Vindaugo under Spegilen, so der kunde vera ljost; Matborde
måtte nedi Myrkekroken ved Døri. So stod Enok
ved Leseborde og var Prest i sitt Hus; og Andlite smilte
med sin himilske Smil, og Munnen svelgde og smatta
som i Vellyst.

Å, kor godt og trygt det var å vera her saman
med Jesus i den søtaste Kjærleiks Umgang. So kunde
det gjerne storme der ute; og Himilen kunde gjerne vera
grå og kald. Og når dei svarte Tréi der ute susa og

SIDE: 51

skreik um Vinter og Daude og all Tings Fåfengd, so
kunde me herinne svara med Fagnadrop; kva skilde det
oss um Verdi var kald, når me hadde Soli og Ljose
midt ibland oss?

Men i Skùmingi, når han ikkje såg lenger, sette han
seg ned og rødde um Gud. Fortalde kor godt han hadde
det no, og kor vondt han hadde havt det fyrr; forklåra
kva Gud hadde synt han og lært han siden sist; tok
uppatt frå Tekstine slikt som han hadde merkt seg iser,
og gjorde Tilmåtingar av det på deim som var til Stades.
Ho Anna kjende ofte at det var henne det galdt; han
Gunnar fekk sitt kvar Gong, han; og var Marta til Stades,
so var der eitkvart åt henne au, mest for di at ho gjekk
på Garden um Sundagen istadenfor å vera inne og
tena Herren.

Gunnar var reint rådlaus i Fyrstningi. Alltid laut han
sitja inne og høyre på; men so sovna han, og då fekk
han Ris. Sidan laut han stå ved Borde, når Far hans
las, um han då kunde halde seg vakin. Det hjelpte
eitgrand. Men Johan Arndt var uendeleg. Der var "syv
væsentlige Stykker, som hørte med til den sande Kristendom",
og um Gunnar stræva aldri so hardt, so klara han
seg kje lenger enn til midt uti det tridje. Endå stræva
han ei Stund; stræva; stræva; reiv seg i Augo; tenkte
på Rise; "men dette er Troens sande Fundament og
Grund ... og ingen kan komme til Gud uden en sand
Erkjend ..." Rise, Rise; "thi der er ikke Salighed i
nogen anden, ei heller er der noget Navn ..." Gunnar
dubba. Dubba og skvatt uppatt; dubba ... og skvatt uppatt.
Dub-ba ... og sov. Åh!! -- vakna av ein Smell;
det gjekk kvitt for han, Skodd; uff, der var han Far; -- 
Rise; han måtte vakne.

Men han fann ein Utveg tilslutt likevel. Det gjekk
betre når han ikkje høyrde det Slag på han Far, men
berre tenkte på Karjolen. Korleis Karjolen skulde vera;
korleis han vilde gjera det og det; kor han skulde få
Måling iFrå, og kva Måling der skulde vera på kvar
Ting. Dette tamde han seg upp i etterkvart, so det
stundom mest vart likso gildt som han skulde havt

SIDE: 52

Karjolen for seg. Sidan fann han på meir: bygde Kvernhus,
gjorde seg Båtar, tenkte ut ei Greide som han
skulde kunna gange på Vatn med; tilslutt vart denne
Tankeleiken so gild at han dreiv 'n til andre Tider au,
og ikkje berre um Sundagen. Men harmelegt var det å
sjå, at ho Serina skulde hava det so godt; ho lurde seg
berre attum Stolen til Mor si ho, når han Far las; og
der sat ho og blunda og sov so mykje ho vilde. -- 

 -- Enok skýna, at her vart nok Strid. Men han fekk berre
vera glad. Ein Jesu Fylgjesvein skulde hava Strid i Verdi.

Og han skulde nok vinne; for no hadde han Hjelp.
Hjarta hennar Anna bøygdest nok når Tidi kom, og
Borni var han heller ikkje rædd for. Dertil bar han
deim for trutt fram for Gud, og lét Anden verke på
deim gjenom Orde seint og tidleg. Og um Gud kannhende
vilde prøve han ei Stund, so skulde han kje tapa
Tòlmode. Med Gunnar var det verst; den gamle Adam
var svært sterk i honom; men Gud vilde nok hjelpe. Og
so hadde han gjevi oss ei herleg Gåve i det mjuke, kvasse
Bjørkerise. Å, for ei sæl Stund det skulde verte, når
han ein Gong kunde segja med Gideon: her er eg, Herre,
og alle dei du hev gjevi meg!

Verdi vilde spotte og læ, og Folk vilde tru han var
galin; men å bli hædd og spotta for Jesu Skuld var det
sælaste av alt. Og som Arndt sagde: di meir ein vart
hædd av Heimsens Born, di vissare kunde ein vera um
sin Kristendom. Det kom nok den Dagen, når han
kunde læ og dei laut gråte.

Den verste Striden fekk han vel med seg sjølv. Um
han fekk vera på Tabor no, so måtte han kje tru at
det skulde vara æveleg.

Han visste kor han var veikast, og kor Sattan vilde
setja inn; Elsk til Verdi og Sorg for Næring hadde alltid
vori hans Kjælesynd. Her var det då det galdt å vera
på Vakt. I sitt Hjarta hadde han sagt Verdi frå seg;
no galdt det å trengje ho ut or Tankar og Hug, so ho
ikkje skulde snikje seg innpå han att. Vaka og beda;
vaka og beda; syvjast han aldri so lite, kunde Fienden
snart få eit Tak.

SIDE: 53

Han bad til Gud um eit sterkt Ord til å stengje
Verdi frå seg med; og då han ein Dag i desse Tankar
slo upp Bibelen, fall Augo hans på det Jesu Ord:
"Sørger ikke for den Dag i Morgen."

Det var Orde. Han lyfte Augo til Himilen og takka
Gud. Med det Orde kunde han stengje Verdi frå seg
som med ein Koparmur.

Ikkje tenkje lenger enn han såg; lìva heilt med Gud
i den Stundi han åtte; det var Tingen. So snart det
kom ein Tanke på "sidan", ei Sut for Framtidi, ein
Draum um komande Ting, -- "sørger ikke for den Dag
i Morgen!" vilde han segja til seg sjølv, og Sattans
Kunstir vilde brotne.

Han vart våt i Augo av Glede og Takk. Kva hadde
det på seg å slåst med Sattan, når Gud sjølv gav
han si fulle Rustning! For ein Rikdom av Styrke og
Kraft det låg i kvart minste Guds Ord, berre ein hadde
Andens upplatne Augo til å sjå med!

 -- Og Enok vandra i Ljose. Han slo ein Bøne-Ring
um dette "her" og "no" og livde med Gud i Augneblinken.
Då var det som alle jordiske Tyngdir og Sutir
lyftest av. Han sat gøymd i Gud som inni ei Skjoldborg.

Alt som ikkje tydeleg var Guds Vilje vart uhuglegt.
I uklåre Tilfelle gjorde han det som baud mest imot for
Kjøt og Blod; då kom han Guds Vilje nærast. Og Anden
vitna då med han, at han var på rett Veg. Men var
han veik og gjorde etter Kjøte, vart han strakst uklår i
Samvite. Det kom som Skyir for Soli; det kolna og
myrkna i Hjarta hans. Anden arbeidde i han all Tid,
so at Samvite vart for kvar Dag gløggare.

Han las i Testamente det store Domar-Orde som skal
skilja millom vonde og gode på hin Dagen. "Dei svoltne
gav dé Mat; dei tysste gav dé Drykk; dei framande tok
dé til dykk; og so mykje som dé hev gjort mot desse
minste Brørane mine, det gjorde dé mot meg!" Og han
snudde seg til Kona si og sagde: "Høyrer du Anna?
Han Far vil, at me aldri skal negte Fatigfolk Mat eller
Hus. For det me gjer mot deim er som me skulde ha
gjort det mot Jesus."

SIDE: 54

Ho Anna vreid seg. "Du veit her gjeng mange,"
freista ho. "Det skal du kje syte fyri," sagde han. "Di
fleire her kjem, di større vert Løni vår i Himilen!" -- 

Ein Dag kom han med eit nyt Påfynster. "No skal
du få eit Jesusbarn i Huse," sagde han.

Ho såg på han; kva tru han no meinte.

"Enkja på Heialand," heldt han fram, "var her og
klaga seg so av Naudi; og so laut eg lova å taka ei av
Døtrane hennar til oss, so det kunde verte litt lettare
for henne. Eg veit det er Guds Vilje; og eg kann kje
tru at du hev noko imot det?"

Anna sukka tòlmodigt og tungt. "Kor gamal er ho?"

"Ho er på Lag tolv År. So ho kann verte til Hjelp
for deg au ... no, når ho Marta fløt frå oss."

"Ja me skal då vel ha Gjente att?" -- ho vart uroleg.

"Kann du finna ei Gjente, som held seg til Frelsaren,
so kann du ta henne ... men noko Verdsbarn vil eg
kje vìta av meir."

Anna snudde seg ifrå han.

" -- -- Eg vil kje feste Dreng heller," tok han frami
att og gjorde seg fjåg. "Eg veit at Gud er sterk i den
veike; og han vil nok hjelpe meg. Og kann han hjelpe
meg, so hjelper han deg au, når du bed um det. Ho
Serina tek au til å vitrast."

Berre ho kunde skyna korleis det var med Vìte
hans -- -- 

"Det er kje anna enn Vantru å halde Tenarar. Det
er som me ikkje trudde Gud kunde hjelpe oss med det
Arbeide han sjølv hev lagt på oss. Me skal berre tru.
Hadde me Tru som eit Senapskorn, so kunde me flytja
Berg, veit du."

"Ja ... når du plent vil ha Ende på meg, so -- !
Eg er snart so lei av meg," kom det med gråtkvævt
Mål, "at det mest kann ... vera det same."

"Du skal sjå det gjeng betre enn du trur," trøysta
Enok. "Han hev all Magt i Himilen og på Jordi; det
vesle Stræve ditt er inginting for han. Gud er sterk i
dei veike; du skal berre hugsa det; -- og so beda."

SIDE: 55

Han trampa i Veg på sine Tresko og såg blid ut.
Anna stod etter modlaus og mødd; Tårir rann, men ho
kjende det ikkje.

IX.

Skulen var ventande; og Anna gledde seg til dette.

Den Vìka kvar Haust og Vår når Skulen var i Huse,
det var ei gild Tid. Vel fylgde det Uro med Skulen, og
ikkje so lite Stræv; men so var der og so mykje som var
huglegt. Berre å sjå på alle desse friske Borni, -- 
mang ein tung Tanke kunde det drive burt. Dei tok
Verdi lett, dei småe; dei hadde kje mykje Bry for den
Dagen dei ikkje såg, dei. Det kom deira Tid òg; men
so hadde dei det no godt so lengi det varde. Og so
lika ho so godt å sitja inne med Rokken og høyre på,
når Skulemeistaren spurde Leksune. Dei Stundine hadde
ho reint godt av. Um ho ikkje lærde so mykje nytt, so
fekk ho då friske på mangt som kunde vera gløymt;
og so mintest ho so godt den Tidi då ho sjølv var lita.
Jamenn var det ofte so ho totte ho livde sin eigin Barndom
uppatt i desse Timane.

Og når det leid til Kvelden og Skulen slutta, og
Skulemeistaren sette seg til millom Husens Folk og rødde
med deim, so kunde det vera ikkje mindre gildt. Mykje
kunde ein få Greide på som ein aldri hadde visst; og
um dei kom til å skjemte og læ, so vart det då aldri
noko Heigraskap. Dei hadde vorti so kjende med han
Tarald Aksdal, at det var mest som han skulde høyre
Huse til; og det vart Sorg både på store og småe
her i Haust, då det vart til det at han skulde gjeva
upp Skulen.

No skulde dei hava denne unge Son hans Torkjell
Tualand, han Tønes; so det kunde vel spyrjast, um det
vart fullt so gildt. Dei kjende kje denne Guten; han
hadde vaksi upp hjå ein Farbror sin lenger sør, og dei
visste berre at det skulde vera ein Raring. Aldri hadde
han haldi Lag med hin Ungdomen, og aldri hadde dei

He(i)graskap: Galningskap.

SIDE: 56

fengi han til å arbeide; han berre vilde lesa og skrive,
han; og dei sa endå at han dikta Visur; so hadde då
Farbror hans sendt han av på denne nye Skulen der
sør, "Lærarskulen" dei kalla, so han kunde bli Skulemeistar.
No fekk me då sjå. Glup til å skule laut
han vel vera, når han hadde vori av og lært det; og
det kunde vera godt det au, helst for han Gunnar. For
det gjekk smått med Gunnar i dei boklege Ting. Han
hadde nok Hovud, men det vanta på Hugen.

Underleg nok høyrdest det elles ut til at Guten sjølv
gjerne vilde i Skulen no. Men dette hadde sin serskilde
Grunn, som ho Anna ein Dag fekk høyre.

Far hans hadde gjort han ei Skinnbrók; og den skjemdest
han so av, at sidan han fekk den hadde han vori
reint som rædd Folk. Mest skydde han sine fyrre Leiksysken,
Borni hans Per der nord; men so hadde no òg
ho Litla-Olina lætt åt han au, då ho fyrste Gongen
såg han i Skinnbrók. Tresko hadde han òg fengi, som
han ikkje var stort gladare i. No visste han, at i Skulen
fekk han gå sundagsklædd; og dette gledde Ungen seg
so til, at han reint gløymde Uhugen til Boki.

Mor hans laut læ. "So hev då Skinnbrøkane vori
gode for einkvart," sa ho.

 -- Men noko leidt skulde det koma her med. Det
var reint som det var utgjort.

Det var nokre Dagar etter at "Jesusbarne" frå Heialand
var komi, -- ein litin myrkleitt Gjentunge som heitte
Jorina. Dei sat kring Kòla ein Kveld; Enok banda Byttur,
Anna og Marta spann, Gunnar og Serina sat og las, og
Jorina karda.

Med ein Gong spruta ho Marta i og lo. Det munde
vera so løgi det ho tenkte på, at ho kunde kje halde
seg lenger.

"Eg kann kje anna, eg må læ," orsaka ho seg; og
so kom Sogo:

Jorina, Serina, Maria osfr., i det heile alle tristavde Ord,
vert ut-tala med tvo tunge Stavingar og ei lett ( -- -- [lett]), ikkje
Jorina, Maria osfr. Tonefalle for "Anna" "Marta" osfr. er: -- -- ;
ikkje -- [lett].
[En buet tankestrek som står for trykklett stavelse er gjengitt
som 'lett' i skarpe klammer. (dig. utg. komm.)]

SIDE: 57

Ho hadde stadi utmed Brunnen i Dag, og der hadde
ho set denne halvgalne Student Olsen koma svingande.
Han gjekk med lang Frakke og Flosshatt og Stav og var
so stram og strak, at det var reint Skìl på. Men so
var det det at Vegen var full av Snø, so han kunde kje
få svinge seg som han vilde. Han var på Storlùna si
reint; gjekk med Hovude i Nakken og Nasen uppi Lufti;
men den rette Svingen kunde han kje få på seg med
alt det han dibba og dabba; å, det var so løje, at -- !
"Men -- hi-hi! -- det munde vera hålt på Vegen eller
kva det var; hi-hi; med ein Gong rauk han baklengjes
so lang han var; Rauvi i Snøfonni og Føtane til Vêrs;
og Hatten til den eine Kanten og Staven til den andre;
og Olsen til å banne so det lyste um han; hi, hi, hi!
eg lo so eg hadde mest vondt av det."

Dei andre lo med; berre Enok sat streng og ålvorsam
og banka på sine Bytteband. So såg han upp; glodde
på deim.

Det vart stilt. Kvar tok til att med sitt; ho Marta
vart raud og lét Rokken snurre.

 -- "Me skulde nok ikkje læ," sagde han Enok. "Jesus
lo aldri."

" -- -- Ja tru det nyttar for oss å mæla oss med
honom ..." Anna hadde stogga Rokken sin og stelte
med Snella noko.

"Me skal no fylgja hans Eksempel. -- Og so skulde
me hugsa på, at me skal gjera Rekneskap på Domedag
for kvart unyttigt Ord, som me heve tala."

Rokkane kapp-surra.

 -- "Det stend kje so i mi Forklaring," våga ho Jorina
seg til, med Kremting og Raudning.

"Kva stend det der då?" spurde Enok fjågt; han lika
nok dette "Jesusbarne".

"Det stend: 'hvert utilbørligt Ord, som I have talet,'
hm"; ho var raud som ei Glo.

"Å; hev du fengi fat på den galne Forklaringi du au.
Ja, den skal du brenna, Jorina. Eg fær heller kjøpa deg
ei ny, når eg kjem til Byn att."

Anna og Marta sat og glodde.

SIDE: 58

"Kva seier du; er ho ikkje rett, den nye Forklaringi?"

"Det er tvo nye Forklaringar; ei kann vera rett nok,
men den andre er vrang."

"Ja men ... kann dei ha Lov til å gje ut slikt
då?"

" -- -- Dé veit der skal koma falske Kristi og falske
Profetar i dei siste Tidine. Og dei skal vera so fine og
sløge at dei skal forføra dei utvalde au, um det var mulegt.
Denne Presten Wexels er nok slik ein falsk Profet.
Gud hev gjevi han yvi i kraftige Vildringar, at han skal
tru Lygni."

"Det var fælt." Rokkane tok til å svive att.

 -- -- "Å ja," sukka Enok; "det er fælt. Ein må
berre beda Gud vara seg ... og fri oss frå det vonde.
 -- Ja tenk; han er komin so langt at han trur der er
Nåde for deim, som er i Helvite."

"Nei men -- ! kann han vera so forblinda?" Rokkane
stana ...

"Og dette hev han endå sett inn i Forklaringi si, so
dei einfaldige skal tru det er det reine Gudsord."

"Kann det vera Råd."

"Ja ein skulde kje tru det."

Det vart reint stilt i Stogo. Ho Jorina som sat lengst
bak drog seg nærare inn åt Ljose.

"Og han skal vera Prest, -- totte eg du sae?" spurde
ho Marta.

"Ja Prest er han."

"Ja men han er då kje Prest no," meinte Anna; "han
kann kje forretta i Kyrkja, veit eg?"

"Me fær vona det. Men han fær gje ut Bøkar, og det
er verre. Han kann forføra fleire med det."

"Eg kann kje forstå sovore." Rokkane surra, smått
og fortenkt.

" -- -- Han fær vel si Straff ... på den store
Dagen," sagde Enok; han banka og slo som han skulde
hava Presten under Hamaren sin. "Det stend, at 'hvo
som forarger en av disse små ... ham var det bedre
at der var hengd en Møllestein om hans Hals og han
vart nedsøkkt i Havet'." -- 

SIDE: 59

"Men at Presten vår kunde vilja innføra ei slik Bok
... det forstend eg ikkje."

"Det var det at ho var autorisera; og so meinte vel
han at han kunde vera trygg. -- Det er nok ei Straff,
Gud læt gå yvi oss, for me ikkje vyrder Sanningi som
me skulde. No læt han oss få Lygn, av di han ser at
me elskar Lygni."

"Ja-ja."

"Men ikkje skal mine Born gå på Skulen; og ikkje
du Jorina heller. Me er rædde for å gje Borni våre
Forgift; men er kje dette mykje verre Forgift, -- som
drep både Sjæl og Lìkam tillike i Helvite! -- Eg fær
til å skula dykk sjølv. -- Gud vil gje meg Stundir til
det au, når han ser at det er so naudsynt."

Anna glytte burt til han Gunnar, Stakkar; -- å nei,
slike stygge Augo han sette på Far sin.

 -- Og no fekk kje ho heller nokon Hugnad av Skulen.
Ikkje vilde ho sitja og høyre på, at Skulemeistaren gjekk
og prenta falsk Lære inn i dei stakkars Borni.

X.

Ho Marta heldt ut til det femte var komi; so reiste ho.

 Glad var Enok. Endeleg var han heilt laus ifrå Verdi;
no var alt det gamle framfari. Alt hadde vorti nytt; avstengt
og fredlyst låg Huse hans som eit Tempel; no skulde
det inkje anna bli å høyre der enn Guds Pris og Lov.

 -- Og Dagane gjekk, og Enok fekk vera på Tabor.

Ingin Ufred, inga Sut; trygg som eit Barn fekk han
lìva i Nåden. Um han trøytna ein Gong, var det berre
å søkje til Gud; i Bøni eller Orde fann han alltid ny
Kraft; og aldri svikta Frelsarhandi. Kvar han gjekk og
stod var han i Guds Fang; um han vakte eller sov, livde
eller døydde, han visste at han høyrde Herren til; og det
fanst ikkje vondt som kunde få Magt med han. Sjølve
Syndi var han fri; han synda nok, og det kvar Stund;
men Syndi hadde kje Tak i Hjarta hans; som Paulus
sagde: det var kje han som synda; det var Syndi som

SIDE: 60

budde i han. Og alt vondt og alt ureint vart dagleg
vaska av han i Jesu Blod; han var fri og lett som Fugl
på Kvist og kunde springe av Frygd som David kring
Arken. Verdi brydde han seg inkje um; han kjende den
som var sterkare enn Verdi. Å store, store, uutgrunnelege
Nåde, som kunde gjera ei Sjæl so sterk og so glad, forløyse
eit Menneskje som var selt og fordømt, rette upp att
alt som Syndi hadde skjemt, binde Sattan og Dauden og alt
vondt, so no var han som Adam fyri Syndefalle, og Verdi
som eit Paradis, der Gud gjekk um millom Tre og Blom
og gledde seg med Borni sine i den solblanke Våren.

Ja Vår, Vår var det i Hjarta hans no. Det var som
etter ein lang, svart Vinter, når Soli bryt fram og jagar
Skyir og Kjøld, tøymer Vêr og Storm, tiner upp Snø og
Is, løyser alle Livsens Kimar og Spirur; so sender ho eit
linnt, søtt Regn yvi alt som låg døyvt og daudt; med
ein Gong skyt Våren upp med Blomar og Lauv og fine
Angar, og der kjem Glede og Liv yvi all Verdi. So var
det med honom. Alt grødde og grodde; der var varmt
og frævt og spirande derinne, fullt av Godhug og Medhug
og Kjærleiks Kraft; ikkje kjøteleg Kjærleik, som gjorde
bløytin og veik, men Kristi Kjærleik, som gav Ålvor og
Annhug. Ikkje ein Tanke kunde han tola som var Gud
imot, ikkje eit Hugsviv eller Hugdrag som var anna enn
Bøn og Lov; kvar Synd han kjende var som såg han
Orm millom Lauv; velprydt og fagert vilde Hjarta hans
vera for Brudgomen sin; det var den einaste Umsuti han
no hadde.

Og Gud var i alt. I Luft, i Jord, i Vatn, i Eld, i den
sterke Storm og den milde Vind, i Arbeid og Kvile, i
Svevn og Vaking; berre søkje han der som han var;
han var aldri langt burte. Når Soli skein var det Auga
hans som lyste; Regn og Hagl var Hendane hans; men
Stjernune um Natti var Engleaugo, Blinking og Maning
frå dei mangetusund som sveiv ikring Gud og venta
på oss; og dei vakte og varde oss på alle Vegar,
studde oss når me stod, reiste oss når me glatt; mang
ein Gong når Vinden blakra um Vangane hans var det
som han kjende Veift av kvite Vengir.

SIDE: 61

Men i Stormen høyrde han Guds Røyst, og i Havbrak
og Toreslått og alt som lét; Guds Røyst tona, susa, rulla
gjenom Verdi i alle Ævur. Difor skalv dei gudlause som
ikkje hadde Fred; dei ræddast for Far sin, av di dei
ikkje kjende han. Det var som med han Gunnar når
han hadde fari gali; han forstod ikkje at Far hans vilde
han vel, når han kom med Rise. Med ein Smil tenkte
han att-ende til den Tidi då han sjølv gjekk og var rædd;
men det hadde havt sin Grunn; den Herre Sabaots Røyst
var i Sanning skræmeleg for Uvénirne hans.

So godt fekk han hava det, at han stundom laut undrast.
Hekk det rett ihop? Kunde eit Guds Barn hava det soleis
i denne Verdi?

Han hadde venta på Strid og Møde, og so fekk han
vera på Tabor mest jamt. Alt gjekk so lett, so forunderleg
lett; Gud verka i han både å vilja og å utrette.
Vart han kje haldin verdig til ei ålvorsam Prøving?
Eller kva meinte han far, tru?

Alle Guds Mennar tala um Anfektelsar, um Strid og
høge Freistingar, um Lutring som i Eld. Og Lars Nordbraut
hadde beint fram vara han imot å vera "for sæl";
det kunde vera ei Sattans List, sagde han, til å gjera
han trygg, so han skulde somne av og sidan dess lettare
lata seg yvikuve. "Det er som med desse Tre-plantune,
han Møller på Myre set i Glashus: dei renn fort upp
dei fyrste Åri, og alt ser gildt ut; men dei hev vorti
fóse og veike av dei gode Dagane, og so snart som han
plantar deim ut, og dei fær freiste Hauststormane og dei
kalde Nætane, so folnar dei av og døyr burt, av di dei
ikkje hadde Malmen i seg." Ho Legde-Guri hadde meint
det same. Sjølv hadde ho det reint hardt ofte med Modløyse
og tunge Tankar, men "takka Gud meir for desse
myrke Stundine enn for dei søtaste Nådedagar; for når
Herren tukta, so visste ho at han elska". Skulde kje
Gud elske han? Det var Dagar då dette Spursmåle
mest vart 'n til ei Pine.

Men nei. Det kunde kje vera Sattan, som gjorde han
so sæl; det var Synd å tenkje sovori. Berre gjeva seg
i Guds Hand og lata han råde. Han far visste kva

SIDE: 62

som bata oss best, og kva me tolde av godt og av
vondt; han vilde nok sende Tukt, når han såg at det
turvtest.

Enok fekk sjå i det timelege au at han tente ein god
Herre; der var Signing og Drygsel i all Ting; det draup
Feitt av alt han rørde ved. Alltid hadde han noko å
vende. Og Gud var god med han, so han fekk dei
høgaste Prisane jamt, ja stundom meir enn andre; det
var som sjølve Verdsborni heller vilde handle med eit
Gudsbarn enn med ein av sine eigne; dei kjende seg
vel sjølve, kunde han tru.

På ein annan Kant au hadde Gud velsigna han og
høyrt Bønine hans: den litle som var komin no var Gut.
Var det kje som Herren yvi-dyngde han med Velgjerningar,
ja reint lagde seg ut um å vise, at han var
med 'n? -- 

 -- Det leid til Våren; ho Anna spurde korleis han
vilde klara Våvinna utan Dreng. "Han Far greider det
nok," meinte Enok. Og Trui hans vart ikkje skjemd.

Enok hadde gjort Guds Vilje mot Fatigfolk so langt
det rakk: lånt deim Matvarur og Fræ når dei kom og
bad; no lønde Gud han for dette. Den eine etter den
andre kom og vilde arbeide for det dei hadde lånt; og
soleis fekk han både nok Hjeip og billeg Hjelp; for ein
slapp alltid best, når ein ikkje turvte ut med Pengar.
Han tok nok ikkje noko av oss for Inkje, han Far!

Til Vinnekar Fekk han på denne Måten Torkjell Tualand,
som med sine fire og femti År var ein Arbeidskar
so det var svært, når han berre vilde. Og han vilde,
når han arbeidde hjå Folk som hadde vori gode med 'n.
Ein Leide var det med 'n Torkjell: han kunde kje styre
Munnen sin. Mest alt reiv han ned på, og helst på
slikt som Gud vilde me skulde hava Vyrdnad fyri. So
når det ikkje hadde vori for Sælebot Skuld, so hadde
han Enok heller vilja havt ein annan Mann i sitt Arbeid.

Men Torkjell hadde fengi det trongt på sine aldrande
År. Fyrr sat han på ein av dei likaste Gardane i
Bygdi; men so kom han uppi denne Thrane-Røra og
gløymde då burt både Arbeid og alt; kom i Skuld, og

SIDE: 63

vart med Rettens Magt drivin frå Garden. Lensmann
Åse skulde ha fari hardt fram mot han Torkjell den
Gongen, sagde dei; men kor som var eller ikkje var, ut
måtte han, og laut tilslutt vera glad han fekk setja seg
til på eit Plass sør i Ramstad-Heiî. No livde han mykje
av å arbeide hjå Folk; og so kunde kje Enok vise han
burt, når han kom og vilde arbeide for det Mjøle han
hadde Fengi.

 -- Men Torkjell kunde vera leid.

Det var ein Dag i Vårvinna. Dei hadde køyrt ut
Hævd; sat no ved Borde og dugurde. Då munde
Torkjell tykkje det vart for stilt.

"Heh!" skvatra han med sitt snøgge Mål og lagde
det lange Bukke-Andlite sitt på Skakke og blinksa; "eg
trur du ser på Nevane mine, Anna? -- Ja ein vert kje
kvitare av å stå i Hævdaløo! Og Sveitten fær ein au
ut. Han er kje fjelgare, Mannen din heller."

"Me skal eta vårt Brø i vårt Ansigtes Sved, veit du"

"Heh! -- han ét kje sitt Brø i sitt Ansigtes Sved, han
Lensmann Åse. Han sit inne og røykjer Sigar, han, og
gjøder seg med Kalvesteik og Bajas-Øl. Ja-ja. Han hev
kje gjort mindre Urett; han kann nok gjø seg!"

 -- "Ein skal kje banna sitt Folks Øverste, segjer
Paulus."

"Ja men kva segjer Jessu Syrak: 'hvo som borttager
Næring, han dræber sin Næste, og hvo som berøver en
Daglønar si Løn, han udgyder Blod!' -- Jah, so beintfram
sa dei Sanningi i den Tidi. -- Men so hev dei då
sett Jessu Syrak i Apokryffen au for det sama."

"Å, det er vel kje for det?"

"Ja eg veit kje kva det er for; dei gjev kje Grunnar
for seg, som Magti hev."

 -- "Du skulde no hugsa det, Torkjell, at det er Gud
som hev gjeve dei Magti, då han innsette dei."

"Ja-ja. Heh! Det var no den gamle Fyllefanten Amtmann
Rickert, eller Drikkert som dei sae, som sette inn
Lensmannen på Åse."

"Kanskje det var til Straff. Me skulde umvenda oss
og beda til Gud, so gav han oss nok ei god Rådsmagt."

SIDE: 64

"Å ... der er mange som bed; og etterpå ét dei
upp Enkers Huse ..."

"Me skal vera sanne Kristne, meiner eg."

"Ja kven er det? Det er vel dei som lìver etter
Jessu Ord; men kva sa Jessus? 'Tag alt ditt Gods og
gjev det til dei Fattige,' sa han! Og eg ser kje at dei
gjer det, -- korkje Presten eller Lars Nordbraut."

Enok vart tagall.

"Ja men då vart me fatike alle," sagde ho Anna, "og
so vart det ingin til å hjelpa dei som leid Naud."

"Eg trur kje det vart nokor Naud, når me stelte oss
rett. Få burt all Embættsslarken og alle Prestemagane
og all Militærdingelen, so vert det misæl Mat til oss alle
ihop. Heh! -- rart, um Vårherre skulde ha skapt fleire
enn han kunde føda!"

Det var Uråd å binne Munnen på han Torkjell;
Enok tagna reint av. -- 

 -- Det vart ein kald Vår, og Folk jamra so smått;
denne Nordvesten som låg og gnog all Tidi, den sette
både Eng og Åker tilbake.

Enok forstod at Gud vilde prøve Tòlmode hans, og
han fann ei Glede i dette. Kannhende skulde Tukti
koma no? -- "Takk, Herre, for alt! Um du signar eller
refser, -- so er du dog mit Hjertes Klippe og min Del
evindeleg!"

Men Ordi hans Torkjell Tualand kom for han stundom,
og pinte han. Det var sant; det var Jessu Ord. Enn
um han tok endå eit Fatigbarn i Huse? Det gjekk so
godt med henne Jorina, at han kunde sjå det var Guds
Vilje.

 -- Han kom heim ein Dag med ein lang raudhærd
Gut, ein med Hovudskurv; han heitte Lukas. Anna tok
imot han med ein Sukk; det fekk gange so lengi det
kunde. Og Enok totte strakst han fekk Fred i Hjarta sitt.

Lukas heldt ut til Hausten. Han hadde berre eitt Lyte;
men det var stort: han var matvand. Og Enok vilde kje
brigde på Husskikken sin for hans Skuld. So fall dei ut.
Ein Dag då Enok vilde bruka Magt: anten skulde Lukas
eta salt Makrel, eller han fekk gange matlaus til Kvelds! -- 

SIDE: 65

reiste Lukas seg frå Borde og klædde på seg og takka
for seg. Enok harma seg yvi dette.

Fjortan Dagar etter hadde han eit nytt Jesusbarn. Det
var ein tjukk bleik Slåp som heitte Håvar; han var
Son av ein Farre som budde i eit Jordhus nedi Heialandsmyri
ein Stad; Hòve måtte for honom vera som
Himilrike mot ein Potetkjellar.

Og matvand var han ikkje. Han åt alt det han fekk
og vel det. Men når han ikkje åt, so sov han. Og
ein Dag utpå Vinteren kom Anna etter at han stal.

Ho hadde lagt Merke til, at det kom burt meir i Matbui
enn Gunnar åleine kunde ha greidt; ho fekk då
Mistankar, og kom på Resten yvi han Håvar der ute.
So gjekk ho til Enok med ein Gong. Og denne hadde
vorti so leid av Letingen no, at Håvar måtte frå Huse
med same.

Etter dette gjekk Enok med Hugverk ei Stund og
visste kje kva han skulde tenkje. Selja alt sitt og gjeva
det til dei Fatige -- -- 

 -- Tilslutt forstod han kva det var. Han hadde havt
Gud imot seg denne Gongen, av di han hadde teki seg
fram sjølv og ikkje venta på Herrens Time. No skulde
han vera tòlmodig; ikkje taka nokon i Huse fyrr han
fekk ein sendande frå Gud. Men Huse skulde stå opi
for kvar som kom og bad; då vilde kje Gud krevja
meir av han. Det kunde då kje vera Meiningi at han
skulde selja Garden og gange på Fantestig sjølv ...
Han vilde spyrja Presten ein Gong um dette Orde, som
han fyrr aldri hadde komi til å tenkje på.

 -- Endelaus vart denne Vinteren òg. Det som hjelpte
henne Anna var, at ho hadde so mykje å gjera frå
Morgon til Kveld; ho fekk kje Stundir til å tenkje.

Det var kje nok med det vanlege Husstelle; det andre
han drog innyvi henne vart verre enn alt. Ho stod
mang ein Gong mest upprådd.

Huse hadde etterkvart vorti eit reint Fantebøle. Det
hadde spurst etter Vegane, at Enok heldt opi Hus for kven
som helst, og so kom dei berre i Flokkar. Bygdefant og
Langfant, alt det Vrak og Herk som etter Vegane rak,

SIDE: 66

her skulde dei inn; det var Dagar ho lite fekk anna gjera
enn gange og stulle for Fanten.

Verst var det med deim som skulde hava Hus. Skitne
og fæle kom dei og fulle av Uty; leggje deim i Seng
var kje tenkjande på, og i Løda var det kje heller huglegt
å ha deim; so laut ho reide upp på Golve åt
deim, inne i Stogo. Uhuglegt var det, og stundom heiltupp
Fælslegt, å hava ein Flokk lange Fantar liggjande
burtetter Golve; ingin visste kva slike kunde finne på.
So var det um Morgonen å gjera reint etter deim; det
var òg fyse Arbeid. Ho tenkte tidt med seg sjølv, at
skulde han Enok hava alt dette på seg, so vart han
visst ikkje fullt so snar til å segja ja til kven som
helst. Men snakke til honom kunde lite nytte.

Han totte dette gjekk godt, han. "Sjå no, um det
ikkje greider seg å vera gjentelaus!" sagde han ein Dag;
"berre me lìver etter Guds Ord og stend tidleg upp -- ."
Då visste ho kje anten ho skulde læ eller gråte.

Det som hjelpte so vidt at Huse ikkje gjekk reint yvi
av Fant, det var at Enok heldt Styr på deim, so dei
ikkje fekk fara åt som dei vilde. Det spurdest etter
Vegane, at ein måtte høyre på Bønir hjå han Enok,
og stå tidleg upp; og dette lika kje Fanten. Det vart
då meir nokre visse som kom til å halde seg her, og
det helst sovorne som vilde høyre til likaste Slage. Av
dei rette Fantane var det berre ein som heldt ut til jamt
med Fylgje sitt på Hòve. Det var han Fante-Tomas.

XI.

Det var den fyrste fullfine Dagen dei hadde havt; men
so var det au ein Dag so det var kje Råd å vera inne.

Lind og blå kvevlde Himilen seg yvi Jordi som ein
ljos Draum. Det fløymde med Sol gjenom den vide
Verdi og stråla og tindra på alle Leite; mjuk, salt
Havluft frå Vest mengde seg med lett, frisk Fjell-luft
frå Aust; alle tusund Angar av Sevje og Saft og frisk
Gjødsle blanda seg inn; det var so sælt og godt å draga

SIDE: 67

Ande. Og Lufti smøygde seg um Lémine som eit svalt
Bad. Frå solvarme Bakkar og bleike Engir steig Lerka
tirlande mot Høgd og Sol og fyllte Blåkvelven med Jubel
og Klang som av Sylvklokkur.

Frametter Steingjerde og Vegkantar og i Solbakkane
tok det til å grønke med friske Strå og gulne og gløde
med nyfødd Hesteblom og Tiritunge. Smørblid Vatsblom
lyste i Myrhol og Bekkjefar; ungt Lauv spratt og sprang
ut og hengde sitt lette Flor um livnande Lundar. Pors
og Vier og frisk Lyng tippa og toppa i Myr og Mark
med heit, bìter Kryddedåm. Men rundt ikring leika
Fuglen. Fugl i Par og Fugl i Flokk, grå Fugl og brun
Fugl, gul og spettutt og kvit Fugl, hoppande glad, yrjande
kvìk; og dei nebbast og slost og skvatra og lo, kåte
av Elskhug, drukne av Solskin; det glima i Vengir og
kvite Bryst og spradda og spratt av Letthug og Vårsæle.
Høgt uppi Lufti ender og då ein Måke eller tvo, som
rodde i svevnuge Tak utyvi til Havs, med småe, glade
Godvêrsskrik; so var det eit Par Efuglar eller Endar, eller
ein Lóm, eit Hegrepar, ein Flokk Villgjæsar, framande,
fornæme Fuglar, som hasta med lange lengtande Halsar
mot Nord, til løynde, logne Holmar og Vatn, langt burt,
langt burt, dit ingin kunde fylgje.

Yvi Myrane tumla Viba i kvasse Kast med eldfulle
Skrik som Tonar frå ein Felekvint. Og det skimta i
kvite Silkebryst og rikta og lét av breide Vengir. På
einslege Tuvur i Lyngheiane sat Heluna brun med fløyelssvart
Bringe og lokka med klåre klagande Fløyte-Ljod;
Snipe og Raudstelk og annan Myrfugl sprang nett og
lett på raude Føtar og ropa til kvarandre; og for fyrste
Gongen i År høyrdest Gauken i Lundane ovanum
Storbrekke.

I Aust stod Fjellgarden blå og fin, prydd som til Helg,
ny-tvegin. Flatlande breidde seg utyvi og nedyvi i lange
Drag, brunt og varmt, innhildra i linn mjuk Vår-eim.
Ytst ute Have som eit skinande bleikt blått Band.

Og det gjekk som ein Sukk gjenom Skapningen, at no
var det Våren! No skulde me få lìva endå ei Stund,

Heluna: heilo.

SIDE: 68

lìva og leike, lìva og stræve, ei lang Stund, ei lang
Stund, so lengi me kunde, alt til Vinters.

 -- Gunnar og Jorina gjekk i Kuhagen og rudde Engi.
Han Far var på Åse i eit Møte og ikkje heimventande
fyrr til Nóns; og Arbeide var lett og Dagen fin; dei var
i eit Godlag so dei kjende seg kje sjølve.

Soli kosa deim i Ryggen og kitla deim i Halsen, og
heile Verdi var ljos og varm. So stygt dei elles totte
her var, idag var her mest fagert. Frå Eng og Myr
steig Angar so ljuve og varme, at dei kom som i ein
linn, lat Rus. Og dei var huglege mot kvarandre og
drøsande. Ho Jorina lærde han Gunnar eit nytt Mål.

Ja heitte Jedeva, Nei Nedevei; Hedevòvedeve var det
same som Hòve. Gunnar øvde seg og prøvde seg og
kunde snart segja heile Setningar. Og no skulde dei
snart kunna segja kva dei vilde, um so han Far stod og
høyrde på.

Men Jorina var rædd han vilde spyrja kva dei sagde.
"Og då er det kje godt å ljuga so der vert Meining i
det." Det var altfor sant. Det hadde kje han Gunnar
tenkt på.

Han låg på Knéi og prikka upp Småstein med ein
Trepinne; "den som kunde gjera seg usynleg," ynskte han.

Jorina stod med Riva og raka Rusk og Bos, som ho
hadde uppi eit Trog til Burtbering; "det er berre dei
underjordiske som kann det," sagde ho.

Dei kom i Drøs um dei underjordiske, som Gunnar
ikkje kjende noko vidare til fyrr; og det gjekk smått
med Arbeide.

"Kvifor kann dei underjordiske gjera seg usynlege og
ikkje me?" -- "Ja du må so seia. Det hadde nok vore
gildt." -- "Ja; og godt au, stundom."

"Kann Lygtemannen gjera seg usynleg?" -- "Ja han er
usynleg, han. Det er berre Ljose, me ser; og ikkje det
heller alltid." -- "Hev du set han?" -- "Ja. Um Kveldane,
når det er myrkt, gjeng han ofte og flakkar ned-i
Heialandsmyrane. Det skal vera ein stor Skatt nedgravin
der, segjer dei. Men det trur kje ho Mor. Ho trur at
det er drepi eit Menneskje der, og nedgravi. For dei

SIDE: 69

drepne spøkjer, når det ikkje er kome upp kven som
hev drepe dei."

Um dette fortalde ho Jorina ei grysjeleg Sogu. Dei
gløymde Arbeide båe tvo. Jorina raka berre på liksom;
dei småe sjøgrøne Augo stirde drøymande ut som i andre
Heimar.

" -- -- Men kor det var og ikkje var, han Morbror
Åsmund vart so syvjin og rar med ein Gong, at han
gløymde å lesa Fadervår. Men ikkje so han sovna;
han låg berre som i ein Dus. Då det leid noko utpå,
såg han tydeleg at Døri gjekk upp; men det høyrdest
kje Ljod; og inn kom noko høgt, langt, i eit kvitt Lakan."

"Huff."

"Han vart ikkje rædd, for han hadde kje vondt gjort;
reiste seg i Sengi og såg på Skrymte. Og då kann
ein vita han var vakin."

"Ja."

"Han kunde kje skilja korkje Augo eller Andlit; men
Skrymte kom glidande inn yvi Golve utan Ljod; so stana
det og vitta. Åsmund torde kje anna fylgja det; han
skyna at det vilde syna han einkvart; og Skrymte fyri
og han etter, ut gjenom Kjøken og ned i Kjellaren. Der
stana det lengst inn-i ei Krå og peika på Golve. Sae
inginting, berre peika. So vart det burte; han Åsmund
høyrde berre liksom ein Sukk. Men då tok Rædsla han,
og han lagde til Sprangs; han veit med Naudi korleis
han kom åt Sengi att. Men um Morgonen hadde han
enno Merke i Handi si etter ein Spikar, han hadde rivi
seg so vondt i um Natti. Og sidan veit han, at det må
vera ein Mann drepin i det Huse, og at Like er nedgravi
i Kjellaren, der Skrymte peika. Men no må me arbeida,
Gunnar!"

Dei arbeidde ei Stund, tegjande og fordrøymde. Viba
svinga og skreik: i-reh! i-reh! Tiu! tiu! slog Raudstelken.
Erla hoppa og småkvitra rundt ikring; Steindilpa
sat og skvatra og nikka på eit Steingjerde. Lufti var full
av Piping og Klang. Men ovanum alt svimra Lerkejubelen.

Og snart var Jorina inne i ei Sogu att. "Ho Mor fortalde
ein Gong noko som ho hadde høyrt av han gamle

SIDE: 70

Vidkunn i Ramstad-Træe. Det kom eit stort Fantefylgje
dit ein Gong; i det Fylgje var der ei gamal Kjering, ei
utgamal ei, so skrukkut og gul som Hodn. Denne Kjeringi
sat på ein Stol i ei Krå og sukka so tungt; "å
ja -- ja," sa ho; "å ja -- ja." "Kva er det du sukkar
so tungt for, du då?" spurde Kona i Huse. "Å," sagde
Kjeringi, "den dreg Anden djupt, som snart skal Anden
sleppa." Same Kvelden drog Fantefylgje yvi Heiane.
Ingin såg noko til dei fyrr Dagen etter; då var dei
innum på Vea langt nord i Nes Sokn. Men då hadde
dei ingi Kjering med."

"Kanskje det er ho, som ligg i Heialandsmyri? -- 
Men Fantane kunde då ikkje drepa henne. Hadde dei
kje Fengi Straff då?"

"Det er ingin som hev Greie på Fantane. Han Morbror
Åsmund segjer at dei grev gamle Folk ned levande,
når dei er leie av dei. Det er vel med Fantane som
med Frimaurane; dei gjer kva dei vil. Dei hev selt seg
til Hin-mannen; og so kann ingin nå dei."

Ei Huing høyrdest; det var ho Serina som ropa heim
til Nóns. Dei såg på kvarandre; Gunnar bleikna. So
lite hadde dei gjort i heile Dag. Kva skulde dei no
segja, når han Far spurde? -- 

Ei Glede venta dei heime: han Far var kje attkomin.
Men på Vollen millom Heimehuse og Løda låg der eit
Fantefylgje. "So kann det gjerne henda han Far gløymer
å spyrja etter um Arbeide vårt au!" meinte Gunnar; -- 
det var hus-kjende Folk, desse Fantane her.

 -- Han den vesle blåklædde med det bìksvarte Tjafsehåre
og det lange, gulbrune Andlite, og so Augo som
glyrde so rart, og som ein sjeldan fekk sjå, det var han
Tomas, Fante-Tomas, Hovdingen For Fylgje. Han sat og
hamra på eit Blekkspand, so Dusken dansa i Toppluva
hans.

Dei andre tok det i Mak. Ho Gunhild, Kjeringi, sat
på ein Skammel midt imot Tomas og røykte på ei
Kritpipe; jamsides henne, på Marki, sat eit yngre fregnutt

Træe: Trø. -- Hodn: Horn.

SIDE: 71

Kvinnfolk med eit Spøt. Store svarte Olaves Didriksen,
Bror hennar Gunhild, låg so lang han var burtetter
Vollen og lèta seg; ein Flokk Ungar flaug rundt og gjorde
gildt, ylande av Glede som småe Vargar.

Tomas var Kam-makar og Blekksmed og kunde binde
Vevskeîir og gjera Fiskekrokar; og han tente so mykje
med Arbeide sitt, at med det til, som Kjeringi og dei
andre tagg ihop, kunde Flokken klara seg utan Spaning.

Og det var det beste i fleire Måtar, meinte Tomas.
For det fyrste var Lensmennane svært gløgge no for
Tidi, so det var vandt å sleppe ifrå eit Spaneba med
det gode; og for det andre var Tomas ein boklærd og
klok Mann som ikkje vilde ha noko Tjuveord på seg.
Det skulde ingin segja at Tomas Fredriksen stal seg fram;
og ingin skulde stengje Husi sine for Fylgje hans, av di
dei fælte for Sylvskeîine sine. So skulde og hans kjære
Son Carolus Magnus aldri turve skjemmast av Far sin for
den Skuld; um nokon sagde til han; "Far din er Fant",
so skulde han kunna upplyfte sitt Hovud og svara med
Sannings Ord og Resón: "men Far min er ærleg."

Tomas var ein merkeleg Fant.

Han hadde lesi alle gode gamle Lærdomsbøkar, Sakso
Grammatikus, Olger Danske, Karl Magnus og andre, og
so Bibelen, Lars Linderoth og Knud Spødervoll. Han
var konfirmera med god Kristendomskunnskap på Tukthuse
i Kristianssand; dei hadde tenkt på å døype han
au, men ikkje våga dette, då det var rimelegt at han var
barnedøypt ein Stad uppi Sætesdalen. På Tukthuse var
det han fekk Sans for å lesa og tenkje; og sidan hadde
han både lesi og tenkt, og hadde funni ut mange merkelege
Ting på sine lange Vandringar. Han var ein av
dei fåe som tilgagns forstod Profetane, og han var kannhende
den einaste som visste, kva Syndi mot Anden var;
men det torde han ikkje segja.

Spøt: Bunding. -- Gjeragildt: leike. -- Spaning (Tatermål):
Steling (=Spaneba). -- Knud Spødervoll: Ein Bonde
på Vestlande som høyrde til dei sterkt-truande og skreiv
Bøkar til Forsvar for denne Sekti.

SIDE: 72

Fante-Tomas hadde i det heile Greide på dei fleste
Ting, og serleg på alt som var løynt eller gåtefullt.
Læra um dei Underjordiske eller Tussefolke grunna han
på det Gudsorde i 1ste Moseb. 2, 23, der Adam segjer
um Eva: "denne Gang er det Kjød av mit Kjød og Ben
av mine Ben." Kvi sagde Adam "denne Gang"?
Jau; han hadde havt ei Kòne fyrr. Men denne Kòna hadde
vori av eit anna Slag enn Adam, og so hadde Gud set
at det nok ikkje vilde gange godt millom dei tvo. Då
støytte han henne og Borni hennar ned i Jordi; og der
hadde dei livt sidan som ei Ætt for seg sjølv. Dette
hadde hendt fyri Syndefalle; dermed kunde me vìta, at
Tussefolke var frie for Synd. Av det kom det då, at
dei kunde gjera seg usynlege. Det var fleire av deim
enn me trudde, og mang ein Gong vanka dei midt imillom
oss. Dei hadde sine Kyrkjur og Prestar liksom me; men
av di dei var syndefrie turvte dei berre det gamle Testamente.

Mange underlege og utrulege Ting hadde hendt i Verdsens
Tidir; og dei vart ikkje mindre forunderlege, når
Tomas fortalde deim. Fleire Sogur i Karolus Magnus
hadde han vori i Tvil um han skulde tru; han totte dei
vilde koma i Strid noko med Guds Forsyn og Bestemmelse.
Men han var komin til det at han laut tru deim
likevel. Det som hadde ført han til denne Tankegangen
var Slutningsordi i Boki. Desse Slutningsordi lydde so:
"hvo dette tror eller ikke tror, han synder ikke derved."
Men dei Ordi kunde kje stå, dersom noko i Boki var
Lygn. For trur du ikkje at du syndar, når du trur noko
som ikkje er sant? -- meinte Fante-Tomas.

Han visste um dei fem Jordbolkane Auropa, Asien,
Amerika, Ægypten, Oranien eller Ny-Holland. Han hadde
høyrt gjeti at Jordi skulde vera rund, men det trudde han
ikkje. Han kunde kje få det til å høve med Guds Ord,
og ikkje med den naturlege Tankegangen heller. So sagde
au Knud Spødervoll at Jordi var flat, og like eins Luther,
som då var ein høgt upplyst Mann i alle Guds Forunderlegheitir.
Um Sol- og Månemyrkjingar visste Tomas
god Greide. Derimot forstod han ikkje at Månen vaks

SIDE: 73

og tok av. Dette var ein av dei store Løyndomane, som
det ikkje var oss Syndarar forlenet å skyna. Men eit av
dei største Syntom eller Forestillingar av Guds Visdom,
det var, at når ein såg vel på Måneskiva, so vilde
ein der sjå Adam og Eva med Kunnskapstrêe imillom
seg; dei var sette der upp etter Dauden til å minne alle
Folk til alle Tidir um det store Syndefall. Guds Visdom
hadde sétt, at Menniskens Børn hadde godt av å hava
denne Avmindelsen for Augo, serleg um Nætane, då den
gamle Adam var verst. -- 

 -- Men Tomas var i serskilde Anfektelsar i Dag. Det
galdt hans kjære Son Carolus Magnus.

Denne hadde ervt etter Far sin eit flytendes Talent og
eit høgt Sjeni; og han skulde bli Folk og slutte med
Fantelive. Det vart dårlege Tidir for dei Reisande no;
so at den som kunde koma fram på skikkeleg Vis, so
var det både betre og tryggare. Fyrst hadde Carolus
vori hjå Simon Ramstad og gjætt. Der hadde han idagelagt
slikt eit Talent i Boki og i Lærdomen, at Presten
Meier sjølv hadde teki han til seg. Og Guten vart komformera
då han var trettan og eit halvt År.

Presten vilde gjera noko stort av han. Men han visste,
at her i Lande vilde Ætti stå i Vegen for Guten; og
so hadde han sett seg fyre, at Carolus skulde bli Missionær
og fara til Sululand. "Just han! Just han!" -- 
sagde Presten Meier. Og han tok til å undervise 'n
både i Bibelen og Kyrkjehistoria. Men Guten hadde kje
Bidlund og Bestandigheit til slik Lærdom; hans Meining
og Fyresviv var, at han vilde til Sjøs når han vart so
stor. Dermed var han komin attende til Simon Ramstad;
men det var kje Bruk for han der no; og so kom den
store Funderingi eller Anfektelsen, kor me då skulde
gjera av han.

Då hadde hans Medledsagerske, ho Gunhild, fengi ein
glupandes Teori: me skulde prøve han Enok Hòve med
Guten.

Enok var heilag; han kunde kje segja Nei, dersom han
vilde lìva etter Lærdomen. Og um han vart leid med
Guten, so var nok ikkje Carolus den som lét seg flå!

SIDE: 74

Det kunde vera mangt å pumpe hjå han Enok, lét
Gunhild; "veit du kje, din Trave, at der er Små-Rakli'ar
der? -- det kann bli Blavi og Lokki det, Far! F. slipe
meg, hev kje so gali hendt fyrr! -- slik ein kvant og
væl-likandes ein som Carolus er. Når Mormor di fekk
ein Gardmannsson frå Vardal, so kann liksosnart Son din
få ei Gardmannsdotter frå Hòve, Far!" Fante-Tomas
måtte læ og prise dei djupe Innsiktir hjå Kjeringi si;
og han var komin til den Avgjørelsen, at han vilde prøve
med 'n Enok.

No galdt det å taka Enok på den rette Måten. For
Bonden var kautare enn Presten, og Enok var stivare
Mann enn Ramstad'en. Det vart det beste å brùka
Klokskapens og Lærdomens Umsvævelser her; for Enok
var sjølv ein klok Mann. Og når han såg, at Fanten
var likso bevandra i Skriftine som han sjølv og meir
til -- for Tomas skulde nok finne ei Aspekt til å setja
han fast i -- , so kom han til å få andre Tankar um
Tomas og Ætti hans, og gjera seg ein betre Teori um
Carolus.

Og so hadde Tomas noko tilslutt som han visste skulde
slå, noko som Presten Meier hadde sagt: at med Guds
Hjelp, og etter Eilert Sundts djupe Rådslagningar, so
kunde det bli Hus og Heim å få for 'n Tomas au,
dersom han vilde. "Det kann kje bli so lengi fyrr eg
sìt på eit Stykkje Jord eg au, um det er det som skal
skilja millom Fant og Folk i denne Verdi!"

XII.

Det tok til å skùmast. Enok sat ved Borde og åt.

Inn kom Fantane ein for ein, helsa og søkte åt Omnskråi.
Sistpå kom Tomas. "Godkveld, og Gud signe
Spissen," helsa han vyrdsamt.

Han var småvaksin og mjukléma, og mjuk og slengjeleg
i Gang og heile Ferd; lik ein Villmann som er ukjend

Rakli: Gjente. -- Blavi: Bryllaup. -- Lokki: -- Barnseng. -- 
kvant: ven; framifrå.

SIDE: 75

med Tungarbeid. Det var som han leika med Lémine
sine når han gjekk, lagde deim hit og dit og kor han
vilde; det vesle Hovude låg og svinga på sin magre
brune, frambøygde Stylk til Hals og lagde seg frå den
eine Aksli til den andre liksom kjælande. Andlite, som i
Grunnen var godslegt, hadde Tatersvipen, dette snikjande,
lausvorne, uvederheftige, snart og lett skiftande frå heilagt
Skalke-Ålvor til villt Løgje; men når Tomas rødde
med godt Folk, såg han høgtidsam ut, liksom han var høgtidsam
i sin Tale.

Han sette seg på Stolen framanfor Omnen; tok so til
å tala, i Høgtidstone og lange Drag. Kor han vilde av
var vandt å gjéta; han tok til med Vêre og Guds Forunderlegheitir
i Naturens Bok. Mæle var mjukt som
heile Mannen, syngjande upp og ned etter ein urimeleg
høg Skala i utrulege Tonefall. Ein kunde høyre at han
var fornøgd både med seg sjølv og med Tala si; og
han gjorde seg fyri med å tala utsøkt og fint, og sputta
brunt når han hadde sagt noko vigtigt; for Tomas togg
Tòbakk som ein Geitebukk. Han lika godt å antrast
um høge Ting; og Hovude reiste seg på Stylken som
eit tomt Aks, og han slog med Nakken og Augo spéla;
Andlite strama seg upp og vart strengt, og Talen forunderleg
tilgjord. For sine mange, kloke Tankar og Fyrisyningar
hadde han funni Ord, som tidt ingin utan han
sjølv kunde greide; og han hadde sett mang ein klok
Mann fast, ja mang ein Prest med, både i Lovi og
i Bibelen, og elles i mange Anskuelsar og Aspektir.

Enok svara ha og ja. Han kunde kje med Fantane.
Dei var kje som anna Folk. Dei hadde noko med seg
både i Ham og Hått, som var so reint serskilt ulidande.
Noko laust og sleipt og brunt og glatt, noko av Orm og
noko av Ål, ja stundom beint ut noko djevelskt. Ikkje
ein ærleg Tone var der i deim, og ikkje eit sætande Ord;
alt var falskt og lygnskt og løynskt; og det fylgde ein
Udåm med deim, ein Tev av dyriske og fælslege Lystir
og Syndir, liksom dei på ein serskild Måte var i Pakt
med Sattan. Tomas var langt ifrå av dei verste; men
Lage var der; denne glatte Tunga kunde aldri segja anna

SIDE: 76

enn lause Ord. Det var reint stygt når han kom inn
på ålvorsame Ting; i Fantemunn vart alt vanheilagt.
Stundom tenkte Enok at Fantane kunde kje hava Sjæl;
dei var kje Folk men forklædde Dyr, Apekattar og Revar
i Folkeham, Halvmennar, Halvdyr or myrkare Heimar; so
kunde dei kje heller tala som Folk; ein kunde skilja dei
ut, berre dei opna Munnen. Og kva dei kunde hava for
seg, når dei tok til å javle på sitt rette Fantemål,
det visste vel Hinmannen; eitkvart stygt laut det vera.

Tomas hadde bukta og krøkt seg so lengi og sløgt, at
han var komin til den store Aspekti um Uppstòda.

" -- Og no vil eg gje Dykk ein Spurna, Enok, um De
ikkje vil ta meg det ille upp. Det er ein forunderleg
og djup Ting, som eg ofte hev tenkt på.

"Det stend i Orde på mange Stadir, at me skal stå
upp or Gravine på den ytste Dagen slik som me no
stend og gjeng, i alle Delar og Måtar og med kvar Léd
og Lém. Det er noko me ikkje kann koma ifrå, det,
min kjære og gudsfrygtige Mann Enok.

"Men so seier Jesus tydeleg på ein annan Stad, at i
Uppstandelsen skal me kje gjeva til Ægte eller taka til
Ægte; men me skal alle vera som Brørar og Systrar.
No kjem Funderingi. Me skal ha alle våre Lémir i
Uppstandelsen; men skal me òg ha dei ægteskapelege
Lémir, når me etter Jesu eigne Ord ikkje skal gifta
oss? Kann De greida meg den Floken, Enok?"

Han sputta og såg listig ut. Fantane i Omnskroken
hadde Stræv med å halde seg ålvorsame.

"Den Floken greider Vårherre," meinte Enok stutt.
"Men du, som vil vera so kjend i Bibelen, du skulde
heller tenkja på eit anna Ord: at den som ikkje vil
arbeida, skal heller ikkje æde."

Her rende Enok seg fast. Tomas kunde med Sanning
segja, og alle dei andre Fantane song upp med honom,
at nett no kom han frå sitt ærlege Blekksmed-Arbeid.
Og fyrr Tomas visste av det hadde han her funni ein so
god Beinveg for Målemne sitt, at han kunde lata dei
andre Aspektine liggje so lengi.

SIDE: 77

"Me arbeider nok, me òg, i all Ydmygheit og Simpelheit,"
sa han, "og vilde gjerne arbeida meir, um gode
Folk kunde brùka oss til det. Men no, min snilde og
høgvyrdslege Enok, vilde eg fyrst av alt få beda for ein
liten Son, eg hev ...."

Med mange søte Ord og i utruleg vrìdne og vrange
Bugtir og Krokar fekk han tilslutt fram det han vilde um
Carolus Magnus, "som ikkje hadde Hovud for den høge
Lærdomen, Presten hadde etla åt han," og som "i si
Ydmygheit aldri hadde sigta so høgt heller"; men som
"bad kvar Kveld på sine berre Kne, at det måtte forlenast
han å koma til ein god og høgverdig Guds Mann
som han Enok Hòve," so han kunde få "læra å arbeida
på Jordi og tena sitt Brø i sitt Ansiktes Sved etter Guds
Ord og Bod i fyrste Mosebok det andre Kapitel."

No song Gunhild upp. Og det regnde med Kyt og
hagla med Ros, so yvi Enok og so yvi Guten; og Mæle
steig og vart heitare og heitare, og Kyte steig og vart
meir og meir grovt ....

Enok høyrde kje etter lenger. Han sat og leita etter
eit Gudsord eller eit anna sterkt Språk som han kunde
døyve deim med og so gange sin Veg; men med ein
Gong kjende han Anden vitne i sitt Hjarta.

Her var Jesusbarne. Dette var det Offere som Gud
kravde av han. Nettupp dette, det verste han kunde
tenkje, det alra suraste og sværaste for Kjøt og Blod, nett
det var det han Far kravde.

Han reiste seg frå Borde. Då han fekk Ord for
seg sagde han fast og stutt: "Gud vil, at eg skal hjelpa
denne Guten. Men kjem han hit, so fær han fylgja
Husens Skikk og venja seg til Orden og Arbeid; nokon
Letingskap vil eg kje vita av, og ikkje andre Fante-Notur
heller. Vil han på dei Vilkåri, so send han hit. So
fær me sjå kor langt Gud vil hjelpa oss."

Han skunda seg ut; Fantane tok til å yvihylja han
med Takking og Smeikjing.

 -- Tvo Dagar etter kom Tomas og Gunhild med
Carolus Magnus.

Det var ein litin mager og mjå ein, med småe myrke,

SIDE: 78

urolege Augo og snare, snøgge Rørslur, lett og lealaus
som ein Hallingmann. Når han gjekk, såg det ut som der
ikkje var Vegt i han; han kunde kje fylgjast med Foreldri
sine; dei gjekk for smått for han. Men i det vesle
runde brune Andlite var der, når det galdt på, eit
Ålvor og ei Høgtid so ein kunde læ; det var Fante-Tomas
sjølv, berre mindre. Og slik ein vaksin og klok
Måte hadde han til å tala og føre seg på, at ho Anna
mest vart bljug for han. Han var so reint annarleis enn
andre Born. Men frisk måtte han vera. Ein kunde
sjå at han var vaksin upp ute som ein Fugl eller eit
Dyr; mange Ættlédirs Sol og Luft hadde brygt hans
Blod; han var kvìk som ein Oter. Jamsides Carolus
såg Gunnar helst bleik ut, endå han var førare og
fastare.

Høgtidsleg helsa han på Anna, si "nye Mor"; han
skulde "med Guds Hjelp stella seg slik, at ho ikkje
skulde trega sin Godvilje mot han". Fante-Arti, Fante-Arti;
denne søte Munnen og glatte Tunga; -- Anna vreid
seg for å taka han i Handi og segja "velkomin hit".
Og uff! for ei lita blaut, veik Jomfruhand.

Ikkje mindre høgtidsleg helsa Carolus på den nye
"Far" sin. Han kunde med Sanning segja at Viljen
hans var god; "og so fær De heller bera yvi med meg,
um eg ikkje evler so mykje enno". -- "Kann du læra å
søkja Herren i din Ungdom, Carolus, og beda til han, so
greider nok det andre seg," svara Enok.

So tala Fante-Tomas, og tilslutt ho Gunhild. Endelause
Fyriteljingar for Guten og endelaus Ros yvi desse
"fromme og velbòrne Folk" ... Mæli skreik seg upp,
so ein helst vilde halde seg for Øyro. Dei småe Augo
glyrde og stakk. Um Munnen låg Fantedrage heile Tidi:
ein laus, løynsk Smil, noko-so-nær ned-duld; Tala slutta
med nokre Ord i Fantemål, som kom i same strenge,
manande Tonelag som alt det andre: "og so vonar eg
til Gud, Carolus, at du vil ascha ein horta Romanisæl

Ascha: vera. -- Horta: ægte. -- Romanisæl kallar
Tateren seg sjølv.

SIDE: 79

og ikkje lata Buroen stultra dero eller bokka dero eller
dabba dero; men kammar dero kje latjot, so naschar
dero og avar til Daden deros og Deia deros i Jessu
Kristi Namn. Og so må du liva vel då."

Det var stridt å halde ut. Men ein Ting sagde Tomas,
som Enok lagde Merke til.

"Kanskje kunde det heppast so vel," sa Tomas, "at eg
òg kunde koma ut av Umstripparlive på mine gamle
Dagar. Lengi hev det vore min Ynskjan og Forlengsel;
og no i Vinter snakka eg med sjølve Presten Meier um
det; og han sa det, beintfram dei Ordi brùka han: 'Kann
du få en Mand som Enok Hòve med på det, so er det
slettesikkje umulegt,' sa Presten; 'for Enok Hòve,' sa han,
'det er den Mannen næst meg sjølv, som hev mest å
segja i Fatigkommissjonen.'" Gunhild blinka til Mannen
sin: den er god! -- "Nei det kunde då kje Presten
segja," varde Enok seg bljugt. "Dei Ordi brùka han;
eg er kje den Mann som fèr med Lygn og Vas; for eg
veit kva der stend: du skal ikke sige falsk Vidnesbyrd
mod din Næste." Enok vart forundra av å høyre slik
Ros, og det frå sjølve Presten. Ja-ja; Meier var ein
snild Mann. Då han fekk Greide på Saki, lova han å
hjelpe Tomas med dette so vidt det stod i hans Magt;
kannhende Gud her vilde nytte han. Fantane gjekk med
Signingar og Bønir og Sekken full, og Enok kjende seg
reint styrkt av den nye Gjerningi som var 'n pålagd. -- 

 -- At Gud var med no viste seg snart. Carolus var
so lydig og snild at det var reint hùglegt; han kunde
heiltupp vera eit Mynster for denne stakkars Gunnar'en,
som då òg jamt og samt fekk høyre det. "Spegla deg
i han Carolus, du!" måtte Enok allfor ofte segja til han.

Det var rart med han Gunnar. Han som hadde vori
so kvìk og snild fyrr, -- var det kje som han hadde
vorti umskapt på desse tvo Vintrane. Motstand og
Rangvilje i smått som i stort, Uhug og Mothug, ja mest

Buro: Bonde. -- Stultra: narre. -- Dero: du, deg. -- 
Bokka: svelte. -- Dabba: slå. -- Kamma: hava. -- Latjot:
godt. -- Nascha: røme. -- Ava: koma. -- Dad: Far. -- Deia: Mor.

SIDE: 80

som Hat; og so tver og trùmpen gjekk han der, at det
var mest ikkje Svar å få, um ein tala til han. Den
som kunde skýna slikt! Det var vel Djevelen i Guten
som reiste seg no, då Gud kom so nære; det var som
med Djevlane i Evangelie, det; dei rasa alltid verst, når
Jesus stod framfor deim.

Carolus var anna til Kar. Alt gjekk viljugt og lett;
og so kvìk og snild var han i sine Svar, at det var reint
ei Glede å røda med han. Og han kom med Spursmål
sjølv au; ja han kunde tala um åndelege Ting, so Enok
stundom laut tenkje på Jesus i Temple. Det var vel so,
at Fante-Arti ofte stakk fram; men han hadde då vori
so mykje hjå Folk, at han var fri det verste.

Noko Arbeidslag var der kje enno; han lika best å
gjæte eller gå Ærend og anna slikt smått. Men so var
det då nett Arbeid og Arbeidshug han vilde lære her.
Og når Viljen var til det og Gud var med, so skulde
det nok gange. Enok bad um Visdom og Tòlmod til å
fullføre dette vandesame Verke, so at alt som var att i
Guten av Fantehått og Slarvehug, det kunde verte utreinska
og utbrent.

Han torde kje vera streng mot Carolus frå fyrsto.
Det galdt å lempe seg fram med småe Stìg. Tok ein
han hardt, so rømde han vel berre. Som vel var kunde
Gunnar no spenne meir i; og so fekk me sjå, um ikkje
Ærekjensla vilde vakne i Carolus, so han ikkje lét Gunnar,
som var yngre, gjera Skam på seg.

So vart han Enok endå strengare mot Gunnar enn
fyrr. Alt skulde Gunnar gjera: "du Gunnar kann måka
Fjose"; "du Gunnar kann bera inn Torv." Men til
Fanten lyddest det so Fjågt: "Og kanskje du Carolus er
so glup at du hjelper han Gunnar litegrand?" "Og
kanskje du Carolus gjeng av og ser etter Øykine du?"
Uh! det var ufysi; Gunnar sputta. Denne søtblide Tonen;
denne Høgtidi, der skulde vera -- ; det var so forluktande!
Og denne Fanten. I Fyrstingi hadde Gunnar vori rædd
han; Fantane var Heidningar, hadde ho Jorina sagt. Men
no vart det Hat òg. Slik som Carolus gjekk og sleikte
og smeikte for han Far, og snakka so søtt, ja gudelegt

SIDE: 81

 -- uff! og laug, so det rann or han, -- å, det var fælt.
Men so snart han var ute or Augnesyni hans Far, so
berre gjekk han og spanta med Hendane i Broki og
plistra! Og aldri at han fekk Vondord; neidå. Og Ris -- 
hå! Fanteguten Ris! Nei, berre eit Par søte Ord i denne
Bløytetonen -- : "det var då leidt, at du ikkje vart ferdig,
Carolus, du, som er slik ein glup Kar. Han Gunnar fær
hjelpa deg litegrand då." Ja tenk-kje han Gunnar! Han
Gunnar var god til alt. Ikkje turvte Fanten gå i Skinnbrók
heller.

Ungen gjekk og arga seg som ein vaksin; den einaste
han fann rimeleg var ho Mor. Ho heldt litegrand med
han stundom. Og hjelpte 'n når ho såg seg Råd.
Noko anna var òg komi upp i det seinste. Når han
Far var i Byn, og ho Mor bad Gunnar gå til Landhandlaren
på Åse med ei Mark Smør eller slikt, som
han skulde få Kringlur og Kaffi fyri, so gjekk Gunnar
gjerne; han visste han fekk ei Kringle sjølv, når han
kom heim att. Ei serskild Glede hadde han i slike Tilfelle
av å ljuge for Fanteguten; for Carolus måtte kje
hellervita noko um dette.

Men ein Dag utpå Hausten hende det noko uventande.

Gunnar hadde vori hjå Landhandlaren. Då han kom
åt Matbui og skulde ha Kringla si, stod Carolus derinne.
Gunnar til Mor si: "han Carolus er i Matbui; han hev
teke ei Kringla!" Men ho Mor berre hyssa på han;
ja ho var mest vond. "Du er so forhatig på han
Carolus, du; men Carolus hev vori glup i Dag. Berre
gakk inn til han, du; so skal du òg få Kringla." Kviskrande
lagde ho til: "og so skal du vera snild med han
Carolus." Gunnar stod som torefortenkt. Dette kunde
han ikkje skýna. Skjemd og forundra drog han seg uti
Matbui att; -- "no, kva fekk du for Besingi di?" spurde
Carolus.

Etterpå vart Ungeflokken styrd åt Løo; dei skulde
få leike seg i Dag, då her var "fritt". Dette var
Gunnar so glad fyre, at han tok alt for godt.

tenk-ikkje: "naturligvis"; kvifor ikkje. -- torefortenkt:
nåmen av Forundring. -- Besing: Fisling.

SIDE: 82

Og det viste seg no, at Carolus kunde vera løgin.
Skulde aldri ha set so rart som han kunde skapa seg
til. Han var "vill Mann" og fekk deim til å læ mest
meir enn dei hadde godt av. Sidan fortalde han Eventyr
for deim; og Sogune hans var mykje gildare enn Jorina
sine. Tvo Eventyr fortalde han; so var han leid. Det
kunde mest vera verdt å gjera seg Godvenir med Fanten;
so fortalde han vel fleire.

 -- "No vil eg vera Prest!" sa Carolus.

Det var Gjentungane med på. Han fekk Understakken
hennar Jorina til Prestekjole; tok so til å preike.
I Fyrstningi var han ålvorsam; "mine kjære Medforløste,"
sa han, "me må ikkje vera so lettsindige; me må huske
på at me skal dø"; -- men snart slo han yvi i Galinskap.
"Fyrr me døyr må me gifta oss," meinte han;
"og korleis skal eit sant Guds Barn få seg ei Kona?
Jau det skal eg syna dykk." Han "gjekk på Friarføter"
til henne Serina og apa og skapa seg so dei måtte læ;
endå Gunnar lika kje dette. Men Serina lika det visst;
for ho kniste og lo so det var svært. "No må du segja
Ja!" sa Carolus; "det høyrer til!" -- "Ja-ja då!" sa
Serina og lo. "Men kva skal eit sant Guds Barn gjera
med Kona si?" spurde Presten. "Jau det skal eg au
syna dykk." Han vilde taka Serina um Halsen. Men
då skreik ho og rømde.

Anna kom og skulde vondle; ho stod og høyrde på
dette litegrand. "Carolus!" -- Ho gjekk fram; Ungarne
kvakk, so dei sprang kvar til sin Kant. "Når Rett var
skulde eg segja dette til Far dykkar," sagde Anna ålvorsam.
Då gjekk Carolus burttil henne og sagde med sitt
blidaste Mæle: "å nei; det er vel kje verdt at han Far
fær vìta for mykje um det som gjeng for seg her i Huse
når han er burte?" Då såg ho Mor stygt på Carolus.
Og det kvakk i Gunnar; no skyna han alt. "Det fær
gå for denne Gongen," sagde ho Mor og gjekk frå
deim.

 -- Men Gunnar gjorde seg Godvenir med Fanten so
fort som han kunde.

løgin: løgleg; morosam.

SIDE: 83

XIII.

Lufti bleikna og Åkeren skjerna. Eplekåle misste
sine vene blåskjengjute eller rjomegule Blomar og sette
Topp-Eple. Viba tagna, flokka seg og vart burte. På
bleike avslegne Engir heldt Staren sine Stor-møte med
eit Skravl og eit Kvirl, so det høyrdest langan Veg. So
sette Flokken til Vêrs med eit Sus som ein Stormvind,
slo seg ned i eit Raunbertre og fekk seg Mat.

Snart vart Skurden i Gang, og Låtepipur lét rundt
alle Åkrar. So kom den siste store Basken med å få
Epli upp; og då det var gjort, sådde dei Rugen.

So var Sùmaren til Endes for i År. Dei berga i Hus
Arbeidsgognir og Køyregreiur og drog inn Ledstengsle
og Grindar. Enno var Kyrne ute her og der; gjekk og
trødde i Heimehagane og gnog på den siste Håvoni.
Men helst søkte dei Live att-under Gjerde og Husveggir;
der stod dei og småkulsa; lengta i Hus dei med; drøymde
um Vinterfred og logne Båsar.

Regnvinden saug og taut i Nòv og i Vegg; no
hadde han fengi Haustgråten i seg. Og Himilen hekk
modlaus og grå og vaska og trafsa med tunge Regnfloer.

 -- Enok var den einaste som ikkje hadde fengi Epli
upp; han dreiv med so lite Folk, at han alltid vart seint
ferdug. Men no hadde han berre att ein Teig utpå
Årvollen, og den var so litin, at Gunnar og Carolus
kunde klara han åleine til Nons. So kunde Enok få
pløgje litegrand; og ho Jorina kunde få hjelpe henne
Anna med å kinne.

Gunnar og Carolus stræva det dei vann; "ikkje eit
Ord no!" -- det skulde vera so gildt å bli ferdug med
Haust-stræve. Men Epleteigen vart drjugare enn dei
hadde tenkt; og Carolus tok seg ender og då ei Kvilestund.

"Ufyse Stræv," knurra Gunnar; han grov i den våte
Moldi med Hendar so raude som Humrakløar.

skjerna (um Åker): verte skjer (mogin). -- kinne: kjerne.

SIDE: 84

"Å ja," sa Carolus. "Eg trur nok eg kjem til å
fara til Sjøs likevæl, eg."

"Ja det trur eg væl. Det vil eg au; men du må kje
segja noko." -- "Ikkje du heller." -- "Langtifrå".

 -- -- "Hyss, kva er det?"

Stygge, håse Skrik høyrdest; eit villt fælt Skravl av
rædde Mål høgt uppe i Lufti; -- det var Grågjæsane.

Kavande i Vinden, i stor, uroleg Trikant, stemnde dei
mot Sør.

"Å tenk, no fèr dei. Kor tru dei fèr av?"

"Dei fèr til Arabia!" sa Carolus.

"Å, den som kunde vera med." -- "Skapa seg um
til Fugl og vera med, ja!" -- 

Dei stirde lengi etter Fugleflokken, som smått um Senn
gråna burt i Skyine og kvarv.

"Kor ligg Arabia?" spurde Gunnar.

"Arabia?" -- Carolus vart høgtidsam, so han liktest
Far sin. "Arabia," song han upp, "ligg sju Gongir sju
Dagsreisir sunnanfor oss; sunnanfor Have og sunnanfor
Flandern og sunnanfor Spania og Keisaren og Paven, ja
sunnanfor der Blåmennane bur."

"Å-å. Det må vera langt."

"Og Kongen der er den store Kaliffen Hadonald Raskji;
og han bur i eit Slott av drìvi Gull. Men Sulane i Slotte
er av Marmor og Filsbein. Og Dronningi og alle Hoffolki
er klædde i Silke og Purpurduk; og midt i Slotte er der
eit Springvatn av Jaspis og Smaragd; men det spring kje
med Vatn; det spring med berre strålande Perlur. Og
Hadonald Raskji sjølv sìt på ei høg Trune av skirt Gull
med ein Kongs-stav av Demant og Jaspis og Ametyst, og
skin som Soli yvi sitt Rike."

Carolus hadde gløymt alt ikring seg; dei myrke Augo
lyste i Draum.

" -- Der skulde me vera," mulla Gunnar.

"Eg skulde ynskja eg var den simplaste Slaven der,"
sagde Carolus; "for den simplaste Slaven der er gildare
enn ein ... Amtmann her; og han hev kje anna å
gjera enn svinge Røykverk for Hadonald Raskji og spela
på Luth og bera Silkeslæpe åt Dronningi; men det må

SIDE: 85

der vera 500 Slavar til; for Slæpe er so langt som
herifrå og til Ramstad."

"Å -- !"

"Og kvar Slave hev eit Slavekvende, som er ungt og
vent som den venaste Rosa og skin som Soli og hev
Augo som Stjernur; for berre dei som er so fagre som
Prinsessur fær vera i slikt eit Slott. Og dei syng vene
Songar og dansar og spelar på Luth og Sitterspel; og
um Natti svarmar dei um i dei store Hagane under høge
Palmetre og Sedrar frå Libanon kvar med sin Vén, og
elskar kvarandre og kyssest. Men når dei hev svarma
lengi nok, gjeng dei inn i Slotte og legg seg på mjuke
Silkesengir og søv hjå kvarandre, til Hadonald Raskji
stend upp og ringjer på den store Klokka som vert
høyrd yvi heile Arabia."

"Det vilde eg kje vera med på," knurra Gunnar; han
lika kje sovori.

"Nei du kann vita ein er kje nøydd til!"

"Skal me fara dit?" spurde Gunnar.

"Ja dit skal me eingong; men det er langt. Då må
me fyrst yvi Sjøen; og so upp Rinflodi mange hundra
Mil; so kjem me til Flandern og Burgundia, og so til
den romerske Keisaren; og so må me gjenom Pavedøme,
og so gjenom Tyrkelande."

"Der dei ét Mannakjøt?"

"Ja; men me skal gje os ut for Pilegrimar som gjeng
til den heilage Gravi; då rører dei oss ikkje."

"Hu; eg vert visst rædd."

"Nei du tarv kje vera rædd; for dei hev då so mykje
Samvit i seg, at dei drèp kje anna enn Riddarar og Krigsmennar."

Carolus spadde litegrand; men han var so burtkomin i
Draumane sine, at det vart kje stort av det.

 -- -- "Kunde me kje ryma?" spurde Gunnar.

"Jau; ei myrk Natt, når alle søv og ingen veit um
det, då stend me upp og tek med oss det me treng,
Klæde og Mat og Gull og Sylv, og rymer Heiane nedyvi
til Sjøen."

Med ein Gong fekk Carolus det annvint og gav seg

SIDE: 86

til å spada so Moldi flaug. "Far din kjem," kviskra
han; "driv på -- "

"Ja men kven var det," heldt han fram svært høgt,
"som lìvde i firti Dagar og firti Nætar og ikkje fekk
Mat? kann du segja meg det då? -- -- Åh; der
kjem han Far!" ropa han forundra med sit gladaste
Mæle.

"Ja De må kje bli vond, Far," heldt han fram; "men
eg kom til å bespyrja meg med han Gunnar i Bibelhistoria,
og det vart so gildt at me gløymde -- -- "

"Eg fær hjelpa dykk," sa Enok stutt. "Alt til si Tid,
Carolus!" -- 

 -- Det hadde vorti likare for han Gunnar i fleire
Måtar no; Carolus var so glup til å stelle seg med han
Far, at dei mest alltid fekk det som dei vilde. Det vart
gjerne so, at Gunnar og Carolus fekk vera saman på
huglegare Arbeid, og at Måking og anna slikt leidt vart
lempa yvi på henne Jorina.

Og um Arbeide i seg sjølv ikkje var gildt, som når
dei laut røyte Skind eller stå i Barkekjere, so gjekk det
alltid noko-so-nær, når Carolus var med; for han fortalde
Sogur eller fann på Drøs, so Tidi gjekk snøggare
enn Von var. Det vart Gunnar som laut gjera det meste
Arbeide; men det brydde han seg mindre um.

Anna såg snart, at Gunnar hadde fengi Hjelpesmann
i Matbui; tilslutt laut ho læse ned det meste. Serleg
Smøre laut ho gøyme so det berre var att litegrand åt
dei tvo; då hjelpte dei seg med det, og Stuldine synte
kje so mykje. Undrast Enok stundom på at det vart
lite Smør i År, so skulda ho på Høye; det vart so
utvaska og armt i slike regnfulle Sùmrar, sa ho. Enok
riste på Hovude; det var kje Høye som gjorde det, men
Guds Signing; her var vel kje nokon som ... var for
lang på Fingrane no? -- "Nei eg trur slettikkje det;
eg hev havt Auga med både Carolus og Jorina; men
dei er visst trugne nok på den Måten." Anna var
raud. "Ja Gudskjelov for det," sagde Enok. -- 
 -- Ymse Slag Forteljarløn laut Gunnar ut med; Carolus
fekk han til å gjeva seg "Foræringar", eller bytte til

SIDE: 87

seg Eignalutir for Vas og Inginting. Soleis bytte Gunnar
burt Kniven sin for eit fint Penneskaft og eit Papper
med Jomfru Maria på; det trega han hardt sidan. Men
verre vart det, då han kom til å gjeva Carolus ein av
dei gamle Gullringane hennar Mor, ein av deim som låg
i Skatolklaffen. Då vart han rædd. Han kom gråtande
til Carolus og bad um å få Ringen att; for elles måtte
han segja det. Carolus lo. "Du kann vita det var berre
mitt Narri dette," sa han; "e g vil visst ikkje ha noko
av deg, som du ikkje kann gje meg med god Hug"; og
Gunnar fekk Ringen. Etter dette trudde han Carolus
svært godt. Dei var uti Skatole og såg på den gamle
Stasen ofte; slike Ting var so vene, totte Carolus.

Men full Venskap vart det kje millom Gutane, fyrr
dei hadde røynt kvarandre i eit Ålvors Tak.

Gunnar åtte ein Ting som han gøymde for Carolus;
det var ein liten Pung med Skjelingar i. Heile 12½
Skjeling var der i Pungen; og Gunnar var rædd, at fekk
Carolus sjå dette, vilde han få Hug på Skatten hans.
So gøymde han Pungen i Ledikken i den blåe Kista
hennar Mor uti Buakammerse.

Men dermed gløymde han Pungen.

So var det ein Sundag Ettermiddag, Carolus og han
kom der ut som Kista stod. "Kva er der i den Kista?"
spurde Carolus. "Det er berre Klæde i den," sa Gunnar
og lét upp; hugsa på inginting. Carolus til på sin Måte
og rote og grava; då Gunnar hugsa seg var det alt for
seint; Carolus hadde funni Pungen.

"Kva er det? ein Pung ... med Skjelingar i; er det
din?" -- Gunnar freista å få Pungen ifrå han. "Ja;
eg hev fengi dei av han Trond Målar og skal ha dei til
å kjøpa meg Luve for ..." -- "Ikkje ver rædd; eg
tek dei kje frå deg!" lo Carolus. "Ein-tvo-tri ... tolv,
halv trettande Skjeling; ha, ha; trur du du fær Luve for
det? -- Å nei, Far. Men Mor mi skal skaffa deg Luve;
ei flunkende ny og fin ei, med Gullsnor på og Fjør i;
ei som ho skal få heim alt ifrå Sverig, ser du; skal
eg gje henne dei Pengane? so fær du Luva til Våren,
du!" -- Enden vart, at Carolus fekk Pungen.

SIDE: 88

Men so kom det ein Mann ein Dag og skulde hava
Pengar av han Far. Og det viste seg at der vart 8
Skjeling for lite. Då segjer ho Anna: "kann kje du
Gunnar låna Far din av dei Skjelingane dine so lengje?"

Gunnar kolna der han sat. Carolus var ute, og Gunnar
hadde ingin Draum um kor Pungen var. "Ja det er sant,"
sagde Enok. "Pungen er uti Ledikken i den blåe Kista
mi," sagde ho Anna; Enok gjekk ut og skulde finne 'n.

Stogo tok til å svive for han Gunnar; han skyna kva
Veg det no bar. Den store Tyngdi lagde seg for Bringa
hans, og han fekk Hug til å gråte. Far hans kom inn:
"de fær finna Pungen de, som veit kor han er," sagde
han. Ho Anna sat og gav Vesle-Paulus Bryst, so ho
kunde kje gå; "men du veit då kor Pungen er, du
Gunnar?" -- "Ja fort no, Gunnar," sagde Enok.

Gunnar hadde rekna ut, at laug han so fekk han Ris;
men sagde han sant fekk han likso vel Ris; og dessutan
vart han då Uvenir med Carolus. Han sat millom Eldar
tvo. Men det beste vart å ljuge. "No?" egste Far hans.
Gunnar mulla med Munnen, men fekk kje upp Mæle ...
"Kva er det du segjer?" spurde Far hans. "Eg veit kje
 -- kor Pungen er." -- "Veit du kje kor han er, segjer
du?" Enok stirde so det kolna i Gunnar.

Det vart sendt Bod på Garden etter åtte Skjeling;
so lengi den Framande var her kunde Gunnar vera trygg.
Han sat på Benken ved Matborde, blånande bleik som
han venta på Dauden. Det susa for Øyro hans. Å,
berre han Carolus kom; berre han Carolus kom. Å, gjev
dei måtte gå til Storbrekke etter Skjelingane; so kom
han Carolus att ... Nei; der var ho Serina. Og Skjelingane
hadde ho. Mannen fekk sine Pengar; so gjekk
han. Inga Råd; inga Råd ...

Han Far kom. Stogo gav seg; seig i den eine Sida ...
Gunnar klara det kje lenger; Gråten tok'n.

"No fær du fortelja meg korleis det er med denne
Pungen, Gunnar." Far hans stelte seg upp framanfor
Borde midt uppyvi han. Gunnar kava og vilde svara.
"Nåh? -- Nåh?!" -- "Eg hev mist Pungen!" skreik
Gunnar yvi seg i vill Gråt.

SIDE: 89

"Men Gud bevare deg, Gunnar," jamra Mor hans.
"Hev du misst han?" ropa Far hans. "Korleis bar det
til?" Uff, no skulde han finne på noko um det att.
"Kor var det du misste 'n?" Enok var skræmeleg ålvorsam. -- 
"I -- Løo." -- "Kor kunde Pungen koma åt
Løo, når han låg i Kisteledikken?" -- Gunnar grét
og tenkte, tenkte og grét; -- "eg vilde ... m-u -- u,
m-u -- u ..." -- "Nå?" Enok bøygde seg og tok han
i Aksli. "Eg vilde sjå på Skjelingane, m-u -- u, u -- 
uh ..." -- "Og so tok du Pungen or Kista?" -- 
"M-ja, u -- u ..." -- "Og sat og dyrka dei Skjelingane
som ein Avgud, ja. Og so la du Pungen i Lomma og
gjekk åt Løo med han." -- "M-ja; m-u -- u, u -- uh ..."
 -- "Og der slarva du han burt. Og etterpå alt gjeng
du og tier og løyner det burt for oss. Ja no fær eg
læra deg Ålvor då, at det ikkje skal gå med meg som
det gjekk med Ypperstepresten Eli ..."

Og Gunnar vart so syndleg uppstròkin som han aldri
hadde vorti fyrr. Fyrst ein Bask; so ein til med det
same; han vreid seg som han vilde smjuge ut or sitt
Skinn, og skreik gjenom sin snørde Strupe so der var kje
Menneskjelåt i det lenger. Ho Anna gjorde seg hard;
han hadde fortent Stryk no; tenk kaste burt Pengar ...
men det vart for fælt; han drap Ungen; "å nei, Enok!
Herre Gud, Enok!" Men i denne Vargestogo kunde ho
kje høyre sitt eigi Mål. Endeleg slapp Ungen ut or
Kløane på Far sin; krabba burt yvi Golve på firefotom,
skjelvande, hikstande, mest mållaus, sanselaus ... Anna
skalv; "du skulde då brùka Vite!" -- "Det er betre at
eg tuktar han," svara Enok, "enn at han skal falla i
Hendane på den levande Gud!"

Gunnar drog upp Skinnbroki si og berga seg ut Kammersvegen,
gjenom Kjøken og Bakdøri, yvi Tune åt
Løo, kavande heile Tidi med Gråten, som ikkje måtte
høyrast for mykje; kjende seg kje trygg her heller; rømde
åt Smalagarden; der gøymde han seg burt i den myrkaste
Kroken og lét Gråten få sin Vilje. Å Gud! kor
det sveid i Enden hans. Han grét og grét, til han mest
vart rædd sjølv.

SIDE: 90

Carolus kom drivande upp Storækra med Hendane i
Broki, plistra og tenkte på inginting. Då han kom
upp-mot Løo, høyrde han gjenom Vindsusen slik ei underleg
Uling; kva kunde det vera? Han stana og Iydde;
kunde det vera Folk? -- Lydde og leitte; kom tilslutt
åt Smalagarden; der fann han Gunnar. Og fekk vita alt.

Då vart hans lette Fantehjarta so kløkt, at han med
ein einaste Gong flaug inn etter Pungen. Og kom og
gav Gunnar han att. "Stakkars deg, at du skulde lida
so vondt for mi Skuld! Å nei, at eg ikkje var heime!"
Han klappa Gunnar på Kinne og trøysta han. "So ja,
Gunnar, ikkje gråt no lenger. Du skal få den vene
Luva endå; eg skal snakka vel med Mor mi. Og kann
kje ho skaffa deg Luva; so skal du få ei av meg, når
eg vert stor; det er kje so mange Åri til dess, veit du.
Å nei at du var so trufast imot meg, at du ikkje blanda
meg inn i dette. Det var godt gjort det, Gunnar. So;
kom no, so skal me gå inn; du tarv kje vera rædd,
når eg er med."

Gunnar kom seg smått i senn. "Og no skal du kje
segja Far din at du hev fengi att Pungen din; so kann
du sidan kjøpa deg kva du vil for dei Pengane. Er kje
det sant?"

"J-jau," hiksta Gunnar; han smilte gjenom Gråtkrampen.

I den Stundi gløymde han, at Carolus var Fant. Carolus
var den gildaste Guten i Verdi.

XIV.

"Du snakkar so mykje um å fornekta seg sjølv," sagde
ho til han ein Kveld, dei hadde lagt seg; "det er rart, at
du kann halda på med dette då."

Han skulde høyre det ein Gong! anten det gjekk so
eller so. Men då ho hadde sagt det, trega ho på det att.

Han tagde lengi. Og det vart so susande stilt. Ho
høyrde sine eigne Ord uppatt og uppatt; og dei vart so
styvne og stygge. Og der låg han og hadde høyrt deim,

SIDE: 91

og tenkte på deim. Ho vart sveitt. At ho då aldri
kunde lære å tegja.

"Du veit vel," kom det endeleg, "kva Gud sa til
Adam og Eva: 'vorder frugtbare og formerer eder'. Og
me skal gjera hans Vilje i alt. Me må berre beda um
å få gjera det med det rette Sinn og ikkje av nokon
Kjøtslyst."

 -- -- Ja du tarv kje syte! han hev nok Svar! Og
Bibelspråk til alt, um det er aldri so gali ...

Um ho vilde segja at ho ikkje stod i det; at han øydelagde
henne med Arbeid og Barnsengir ... "I Hustruer
værer eders Mænd underdanige ligesom Herren"; "hans
Kraft er sterk i dei veike" ... det vilde regne med
Bibelspråk. Og alltid fann han det som høvde etter
hans Hovud.

Ho skýna seg kje på han. Ho totte slett-ikkje han
lìvde so plent etter Orde i alle Ting. Han snakka um
at me skulde vera audmjuke og småe i våre eigne
Augo; men dette Smålæte og Mjuklynde merka ho kje
noko til hjå 'n sjølv. Alt det han gjorde var rett; kvart
Påfynstere hans skulde vera Guds Vilje ...

Um der stod, at "I Hustruer skal være eders Mænd
underdanige", so stod der likso vel: "I Mænd, elsker
eders Hustruer og værer ikke bitre imod dem." Men det
hugsa han aldri. Berre det som høvde for'n sjølv -- -- 

Ikkje den minste Tanken hadde han for henne. Ikkje
ein einaste Gong hugsa han etter, korleis ho kunde ha
det. Dei kunde godt havt Råd til å lìva som anna
Folk; men nei ... Det var vel Meiningi hans, at han
vilde hava Ende på henne; det var vel det som var.
No, då Arven hennar var gjengin, kunde ho au gå;
han vilde vel heller hava ei ny, som kunde gange 'n
endå meir under Augo. Han var kannhende ikkje so
galin som han såg ut til. Underlegt, kor væl denne
Heilagdomen hans høvde med det jordiske; det som var
Guds Vilje var alltid det som var det billegaste ... so
nær som dette med dei fatige kannhende. Han skjemdest
av å tilstå at det var Knipeskap, og so fann han på
at det skulde vera Guds Vilje ...

SIDE: 92

Uff; no fekk ho kje tenkje for stygt. Men jamenn
kunde ho bli so forarga stundom; -- og berre Gudshug
var det ikkje; det skulde ho mest våge. Sann
Kristindom kunde då ikkje vera so hard.

Jau; ho skulde visst gange her og gjera seg Samvit, av
di ho narra han i sùmt smått; når han var so urimeleg,
so fekk han skjølv taka Skaden. Og Borni skulde ho
hjelpe so mykje ho kunde; og Maten stellte ho so godt
som ho fekk det til. Harmelegt, at ho var so veik; at
ho ikkje kunde gjera beintfram Motstand! Det skulde
vori ho Inger hans Per ...

Ho låg og arga seg, til dess ho fekk ei Skjelterid.
Hjelpe henne so sant; ho som so vel kunde turve sova.
Uh; ho var so trøytt og klar; ho hekk mest ikkje ihop.
Kvar Morgo upp i Otta; træle og tråve heile Dagen;
tusund Ting å gjera og inga Hjelp; Huse og Fjose, og
Barn ved Bryste ... Ho Serina var snild, men rokk kje
stort meir enn å stelle den litle; og Jorina kunde kje
so mykje som bøte ein Sokk ... Rart Barn; kunde
inginting lære. Gjekk berre og snugga seg og klådde
seg i Hovude; ein hadde meir Mas med å halde henne
rein enn ein hadde Gagn av henne; Anna skulde vera
so glad ho var fri henne, at -- ; men det torde ho nok
ikkje nemne. Det var slik ei Høgtid med den Ungen,
at det var kje Måte på; hans eigne Born var reint som
Stikborn mot desse Fantungane. Men so gjekk dei han
no kje mindre under Augo; det forstod dei seg på,
slikt Fanteherk. Det verste var, at ho Jorina fyllte han
Gunnar so upp med Sogur og Fesjur at han vart reint
tussut av det, myrkrædd og stakkarsleg; ja no hadde
han fengi slik Hug på sovori Tøv, at han brydde seg
kje um å vera i Lag med andre enn desse Fantane,
som kunde fortelja han Eventyr og gamalt Kjeringsnakk.
Carolus var vel den verste i dette au; men no hadde han
fengi slik Magt i Huse ... å! um ho kunde få noko
på han ein Gong, so ho kunde få han ut. Men å få
Tak på ein Fant -- ; då fekk ein lettare Tak på Ålen.

Og her gjekk ho. Ikkje kunde ho hava noko Tilsyn
med Borni heller; dei kunde lære alt som stygt var for

SIDE: 93

den Skuld. Når skulde vel ho få ei Fristund? Ho
stræva på Tròt frå Morgon til Kveld; og um Natti, når
ho skulde sova, var det den litle; eller tunge Tankar som
au kunde taka Svevnen; so um ho kunde få ei Fristund
au, so var ho for mødd. Og han -- ; han, som endå
hadde teki på seg å halde Skule for deim; jau det vart
Greidur! -- Det gjekk som det måtte gå, når ein var
so strid på sitt og ikkje vilde høyre på Fyriteljing.
Kva det skulde bli av Borni visste kje ho. Ikkje kunde
ho hjelpe deim. Ho måtte gange som Gjente, ho, og
vera glad ho fekk frå seg det som mest turvtest. Og
med alt det ho stræva, so vart det kje som det skulde
kòrso; det vaks uppum henne på alle Kantar med ugjort
og halvgjort; Huse var i Ustell og Borni i Ustell; her
såg slik ut ofte, at ho reint laut skjemmast. Men -- 
"berre me kann halda Hjarta vårt reint og heilt" -- uh.

Og so kunde han kje ein Gong hava det Vite -- ; so
snart det eine var avvant, so var det å gange med det
næste ... Og so veik som ho vart. Sist hadde ho klara
det; men næste Gong? -- Ei Brårædsle tok henne.
"Å Gud! lat meg kje få fleire no ... i Jessu Namn
Amen!" -- 

 -- Nei, nei; ho meinte det ikkje. Ho meinte det
ikkje. Ho visste ho måtte kje klaga, ho, som hadde so
vene og friske Born. Å nei, ho klaga kje heller. Det
var ikkje Meiningi det. Ho måtte nok berre takke til.
Tenk um det hadde vanta deim noko; anten på Kroppen
eller på Vìte; det var nok dei som fekk kjenne kor
godt det då var. Nei; ho skulde ikkje klage. Fekk dei
berre vekse upp som det no såg ut til, so skulde visst
ho vera fornøgd. Det var berre det, at ho stundom kunde
verte so forharma -- -- 

Ho låg og høyrde på dei jamne trygge Andedragi
frå Vogga og dei små Sengine; lydde til denne søte
Firklangen av frisk, lett Svevn, til ho vart roleg. Ein fekk
lata Han styre; og lite på at det gjekk som fyri-sett var.
Det kom vel den Dagen då han Enok fekk trega -- -- 
Ute hadde Vinden snutt seg på Sør; ho kunde høyre
det på Tòte. Huse var som ei Vindorge, og kvar Vind

SIDE: 94

hadde sitt Spel; frå dei høge Yl av Nordvesten til det
døyvde, gråtande Regngnåle frå Sør, -- ho kjende
deim alle. Å ja, ja, Verdi var stormfull og tung.
Åh ja. Gud vere med oss.

Med ein djup, trøytt Sukk seig ho i Svevn. Då han
Litle-Paulus vakna noko etter, laut han skrike ei heil
Rid fyrr han fekk vekt henne.

XV.

Ein ven, frisk Sundag i Februar. Lind Frost, lett Luft;
døyvt Solskin frå halvslørd Himil.

Inne på Hòve stend Enok og les Teksti. Den sæle
Smilen hans er kje so tydeleg i Dag. Der er heller
noko grått og trøytt yvi Andlite.

Ein logn, tung Torv-Varme fyller Stogo. Golve er
strått med frisk Sand. Anna sìt i Armstolen ved Vogga
og blundar so smått; attum henne hev Smågjentune
gøymt seg.

Ho Jorina sìt i Omnskråi og dubbar. På kvar-si
Side av det grøne Borde, like under Augo hans Enok,
sìt Gunnar og Carolus; dei ser ut som dei høyrer på
Teksti.

På Veggen ved Kammersdøri heng Klokka og tikkar
i sitt høge Hus. Tikk -- tikk; tikk -- tikk ... syvjugt
og seint; Carolus têl: ein -- tvo; tri -- fir' ... noko fær
ein finne på, so ein ikkje skal somne.

Gunnar drøymer um Arabia. Der vil han byggje seg
ei Borg. Den skal vera slik og slik, og hava so
og so mange Rom; der og der skal Carolus bu; og der vil
han vera sjølv; dessutan vil han taka med seg Borni
hans Per der nord, so dei vert mange nok til å slå
Trebonius.

Kannhende han gifter seg med Olina ein Gong? -- 
Uff nei. Men dette som han Carolus fortèl um ... det
må vera løje.

All Ting veit han Carolus. Kven hev sagt han dette,
tru? Kann han ha set det? -- Det vil Gunnar spyrja

SIDE: 95

etter i Kveld. Det er so gildt med det at dei ligg ihop
no; so kann dei få røde so mykje. -- 

 -- Enok las og las, men var som so daud; hadde kje
den rette Gleda i Orde. Det var ein av dei myrke
Dagane dette; Soli gøymde seg attum Skyir, og det var
Skugge i Hjarta hans. Men Frelsarhandi heldt; so rædd
turvte han ikkje vera.

I seinare Tidir var han kje so jamt på Tabor som
fyrr. Berre ein Gong imillomåt, når Gud serleg vilde
vise han sin Nåde. Stundom kom han heller langt
nedimot Dalen, totte han. Djevelen narra han ofte med
sine Knìp; og Suti for "i Morgo" fekk Tak på han
altfor ofte. Men han visste, at som han hadde det no,
med Fall og Uppreisning og mykje Strid, so var det ein
kristin måtte vente å hava det i Jammerdalen. Og so
laut Enok vera glad likevel. Glad at han fekk stride den
gode Striden og vart agta verdig til å bli prøvd i mange
Freistingar.

Berre Gud vilde hjelpe han med Husfolke hans, so
det òg snart kunde koma til Jesus. Han totte det gjekk
smått med dette, og bad ofte um Tòlmod. Og han
arbeidde og stridde med Lesing og Bøn, og preika Orde
både i Tid og Utid; so lengi skulde dei høyre kor god
og ljuvleg Herren var, til dess dei ikkje kunde halde seg
burte lenger.

 -- Undrast på, kva det kunde vera han Gunnar tenkte
so på no; han sat og stirde med slike tome Augo. Enok
vilde til å spyrja han um dette, kannhende skræme han
litegrand, so han kunde minnast det ei Stund; -- då
høyrdest det Stìg ut på Vegin. Alle vakna og glytte
ut. Kjære Folk; var det kje Student Olsen, som kom
svingande?

Gunnar og Carolus blinka til kvarandre; han kom hit.
Gudskjelov, Gudskjelov ...

 -- Tri sopande Stìg inn Gangen; knakk-knakk på
Døri; inn steig Olsen mager og lang. Floshatten hadde
han teki av Hovude; men endå laut han bøygje seg.
"Goddag; signe Andagten." -- "Takk. -- Du må sjå
du fær sitja."

SIDE: 96

Olsen drog upp Frakkebreiddine og sette seg på den
næmaste Stolen; "mykje til fint Vêr." Han var ædrug
i Dag; tala Bygdemåle. Hatten lagde han på Knée;
Staven sat han med i Handi; Ryggen var rak som eit
Skaft. Han var skallutt framme og langhærd bak; Andlite
var magert og skarpt med djupe Fòrur; i Kinni var som
ein Kul av Tòbak-Skråe. Dei blygråe småe Augo
blinka jamt og tidt. Frakken var blankslìten, Halsskjorta
flekkut, Styvlane skakke og mest hælelause. Han hadde
stygge Drykkjeridir, Olsen, og det var smått med han i
det heile; men han var lærd, og so hadde Enok som ein
Vyrdnad for han korso.

Dei kom i Svall. Gunnar og Carolus blinka til kvarandre.
"Eg gjeng burt og ser um Øykjine," sagde Carolus
og rusla ut. Gunnar snart etter -- Kammersvegen. So
kunde han Far tru at han vilde ut og lesa på Leksa si. -- 

Olsen var komin "i Forretningar" i Dag. Han vilde
høyre um Enok kunde ha Bruk for ein Huslærar, kannhende.
"Eg høyrer du hev fengi nok av det som Folk
her kallar Skule," sa han; "og då eg just hev fritt i
nokre Vìkur no, so kunde det høva godt kanskje."

"Ja -- ." Enok drog på det.

Han visste at Olsen var dyr. Men når Gud sende
Mannen hit, so var det kannhende hans Vilje. Ein kunde
slå seg ihop med han Per, so vart det kje so vondt
dyrt endå. Hans eigi Skuling gjekk det smått med,
det var sant; lite Stundir vart det, og denne stakkars
Gunnar'en med sin Uhug til Boki ... det var vel gali
at han gjekk soleis lenger. "Kva meiner du, Anna?"

Anna talde til av beste Magt. Både Gunnar og Serina
stod til atters for Jamaldringane sine; og um me kunde
forsvara og lata henne Jorina gå med so lite Skule ...

Det meinte ho skulde hjelpe; og det hjelpte. Dagen
etter sat Borni hans Enok på Skulebenken; dei hans
Per der nord var au med.

Glad var Gunnar; no fekk han gange sundagsklædd!
Og so var det Fristundine. Då tumla han seg reint
villt. Fangtokst og slost og ylte i høgan Sky, og fann

Fang-takast: brjotast.

SIDE: 97

på alle Slags Fantestykkje. Serleg leid var han med
henne Olina hans Per; lugga og slo henne; kneip
henne i Armane og stakk henne med Nålir; stundom
kasta han henne i Bakken og drog henne rundt etter
Føtane; ho laut klaga til Olsen. Det var reint rart, so
vill som han hadde vorti.

Elles gjekk det godt. Olsen var glup til å halde
Skule, når han hadde dei gode Ridine; han fekk Liv i
Borni, og dei fylgde med. Streng var han ikkje; dei fekk
røde og læ og sitja som dei vilde mest; sjølv spanta han
att og fram på Golve og berre liksom tala med deim.
Men skyna han at dei vart leide, so jaga han deim ut; "no
duger de kje til anna enn til å slå Tribonius," sa han.

Enok hadde åt han for denne Måten hans; det var
gali å halde so lite Tukt, meinte han. Borni lika det
nok; men just det var eit vondt Merke; ein skulde agte
seg for det som var gildt for Kjøt og Blod. "Eg brukar
min Metode," sa Olsen.

Men um Kveldane heldt han seg på Garden, helst
hjå han Helge, der det stundom var ein Dram å få.
Og fekk han ein Dram eller tvo, so "preika" han. Og
Folk samla seg og hadde Moro av dette. Men vart han
drukkin, fortalde han sine "Oplevelser"; det var der ingin
som skyna seg på. Då vart Olsen vond. Eller han
sukka og vart hugtung. "Man tænke sig: her står jeg,
Norges største Digter, -- og i hvilke Omgivelser! Ah,
quelle vie, quelle vie, ah! voici un malheureux!" -- og
anna Javl, som skulde vera Franskt, lét han um.

Då Laurdagen kom, slutta han Klokka tolv og strauk
på Bygdi.

Han kom kje att fyrr dei hadde eti til Kvelds. Og
då var han svært høgtidsam.

"Tak, ikke Mad." Stakkar; i Kveld tala han Bymål.

Han gjekk på Golve med svingande Faktir og store
Stìg, og kremta og kremta som han vilde segja noko.
So lagde han Armane yvi Bringa og stellte seg upp.
"Høistærede Enok Hòve. Har jeg nogensinde fortalt dig
om min Besøgelses-Tid?"

låte um: "lade sig forlyde med".

SIDE: 98

 -- "Eg vilde ynskja du hadde kjent din Besøgelses
Tid," svara Enok; han sat og arbeidde på eit Spadeskaft.

Olsen tok til å gange att; hadde visst ikkje høyrt
Svare. "Ja. min Ven; sådant oplever ikke Per og Pål.
I det hele taget. Man blir ikke Digter, hvis man ikke
mindst en Gang i sit Liv har været gal, -- som Filistrene
kalder det.

"Hm. Jeg husker det som det var igår. Det var
en lys, lys Morgen. Jeg dampede ud over den herlige
Kristianiafjord; mit Mål var at besøge en viden berømt
dansk Nervelæge ... jeg var nemlig ikke gal, men
nervøs. 'Mod Syd, mod Syd som den vilde Gås!' heder
det i et af mine Digte. Som jeg nu sad der alene for
mig selv på et vist Sted, da gik det med engang op
for mig -- : du, Ole Christian Olsen, du er, reverenter
talt, en L-. Men dit Indre, din Sjæl, er en Udstråling,
en Stråle ... en Udsitren av Altets Ophav, den store
Overdigter ..." Han rette Armen ut og didra med
Fingrane.

"Og jeg følte Gud i mig lys levende. Kan du tænke
dig noget sådant, Enok?"

"Eg hev .... kanskje upplivt det som var større."

"Gudskelov, at du forstår mig, Enok. Det er velsignet
at være blandt oplyste Folk.

"Ja det var en stor Tid. Siden gik jeg længe som i
en salig Rus; en let, lys Tåge, som jeg kaldte Digtertågen.
Og en vældig Stemme i mig sagde tydelig, uden
Ord: Du er den som er større end Shakespeare.

"Omsider begyndte det at gå rundt for mig. Og der
kommer nu en Episode som er -- i subjektiv Forstand -- 
noget af det interessanteste jeg har oplevet. Min såkaldte
Galskab var nemlig en stærkt beåndet Fantasi-tilværelse
... begavet med en Digterevne, som jeg aldrig
har havt hverken for eller siden. 'En Seilersky så lys
og let' ... Hører du efter, Enok?"

"Å, eg høyrer nok ..."

"Jeg troede dengang, at det var Jordens magnetiske
Udstrømning, som forårsagede Kræfternes Aftagen og
omsider Døden. Nu var Udstrømningen ophørt; Jorden

SIDE: 99

beholdt sin magnetiske Kraft i sig selv, og de Døde
vendte tilbage.

"Rummet var forsåvidt ophørt, som jeg kunde tale
ligeså godt med en Mand i Grækenland og Rom som
med en i mit eget Værelse. Når jeg siger at jeg extemporerede
tusind Vers, siger jeg altfor lidet. For i hele
tre Måneder forekom det mig, at mit Publikum var
samlet -- nei, opmærksomt -- Klokken otte; og da trakterede
jeg dem i Regelen lige til Klokken elleve med
det ene Vers efter det andet; og disse Vers knitrede av
Esprit; og hvad Formfuldendtheden angår, så har jeg
udenfor Dårekisten ofte ikke nået den, og aldrig overtruffet
den.

"Hm; ja dette -- " tok Enok i. Men Olsen letst
ikkje høyre.

"He-he; engang indbildte jeg mig, at Goethe havde
sagt eller gjort noget som mishagede mig; og så gav
jeg mig til at angribe Goethe. -- Goethe er en afdød
Kollega af mig, en af de største Digtere, som nogensinde
har existeret. -- Det første Vers vil enhver erkjende
Urigtigheden af:

"Er sass ja ganz wie blind und taub.
in vielen, langen Jahren ..."

"Ah, c'est vrai; du forstår ikke Tysk. Ah,l'imbecile ...
Men nu skal du høre noget, jeg digtede på Norsk; det
var til Henrik Wergeland, hvem jeg angreb for hans
Usædelighed, -- og det med Rette.

 'Hvor længe, Henrik -- -- '"

"Hm," kremta Enok; "du fær gå burt etter Salmebøkane,
Gunnar. Det er på Tidi no, at me held Bøni."

Olsen stana og slo ut med Armane.

"I Ølgleunger!" sette han i; "vogter eder for den åndelige
Hoffæerdighed! Vogter eder for dem, der holder lange
Bønner og siger Herre, Herre, men fornægter og foragter
Herren i hans store Værk og i hans store Åbenbarelser!
De kjender hverken Goethe eller Shakespeare, men vil
kjende Gud! -- hah. Sandelig siger jeg eder, eders

SIDE: 100

Bønner og Herre-Herre-Råb skal ikke hjelpe eder; intet
skal hjelpe eder; thi I søger Frelsen udenfor eder, hvor
den ikke er at finde. I Æsler, intet kan frelse os, når
vi ikke kan frelse os selv! Om du tror, men dit Blod
løber sygt og tungt og sort i dine Årer, da skal også
din Tro vorde dig til Sygdom og Fordærvelse. Sandelig
siger jeg eder: det kommer ikke an på Troen, men på
Blodet! I Dårer, I taler i eders Råhed om Jesu Blod;
vide I da ikke, at når der tales om Blodet, om det
frelsende Blod, da er det eders eget Blod, eders eget
friske, røde Blod! -- thi i det ligger Frelsen, men ikke
i noget andet! Der er ikke Frelse i nogen Ting, hvad
enten det kalder sig Tro eller Troldom! Men I skal
være som de der ikke have Lægedom behov! Ser til
Himmelens Fugle! I Fæhoder, hvad andet lærte Jesus
end Sundhed og et let Sind! Glæde er den bedste
Medicin, og den bedste Medicin er den bedste Religion;
derfor skal I synge Sange til Evans Pris, ligesom den salig
Guds Mand Presten Zetlitz; men vorder ikke siddende
her i disse mørke Huler og gruble over eders såkaldte
Synder; he-he, Synder! som om en Bauer kunde synde!
Jeg synes jeg ser Vorherre sidde og tælle ihop de Smådumhederne
og Småråhederne, som falder af efter dere,
og som dere smykker med det høitravende Navn "Synd";
ha-ha; Synd! I har Fanden ta mig ikke så megen Sjæl,
ikke så megen -- -- "

"No kann det vera nok!" sette Enok i. "Jau no kom
nok Hjartemeiningi upp, no! Det er som det stend:
Born og fulle Folk -- "

"Hvad! Sa han fulle Folk! Tror han kanske jeg er
fuld? -- Jeg!" -- Olsen strama seg upp og vart stiv som
ein Stake. So tok han Hatten og Staven og skreid ut.
L'imbecile!" ropa han i Døri.

Dei såg kje meir til han. Men Morgonen etter kom
det Bod frå han Per der nord etter Panken hans og ein
Ort og seks, som han skulde hava av Enok for otte
Dagar Skule.

Bauer: Bonde. -- L'imbecile: Tosken. -- 1 Ort 6 Skill
= 1 Kr.

SIDE: 101

 -- Det sat som ein Agg i Enok etter dette.

Han hadde synda. Vantruin og ulydig hadde han vori.
Guds Vilje hadde han visst: at han skulde vera Lærar
sjølv i Huse sitt; og Hjelp til dette skulde han få; det
hadde Gud lova han tydeleg. Men so hadde han vorti
utòlig. Det gjekk ikkje godt nok, og det gjekk ikkje
fort nok; han hadde for mykje å gjera. For denne hans
Tvil og Vantru hadde Gud no teki Hjelpi si frå han, so
det vart som han trudde, at han ikkje greidde det. Det
var som med Petrus, då han gjekk på Vatne; han sokk
so snart han tvila. Men Enok hadde kje som Petrus
vendt seg til Herren; han hadde vendt seg til Olsen.

Og "forbandet er den Mand, som forlader sig på
Mennesker og held Kjød for sin Arm". Ikkje berre med
Vantru hadde han synda; Uppreist hadde han gjort. Og
so brådt som det var komi! so reint uforvarande! Han
hadde kje visst av nokon Ting; tottest stå i Nåden som
fyrr; og med ein Gong låg han der; hadde gjort den
verste Syndi eit Guds Barn kunde gjera.

Di meir han tenkte, di større vart Syndi; og ei Rædsle
tok han, so han misste sin Fred. Og no kom Straffi.
Huglaus og kald vanka han um; all Barnefrihug veik frå
han; halvrædd og uhùga gjekk han til Ord og til Bøn;
der var kje Hjelp i noko no, av di Gud heldt sin Nåde
burte. Verdslege Sorgir og Tankar fekk Magt med han
kvar Stundi, og han tenkte med Fælske på, kor lett
Spel Sattan vilde hava med han, um han fekk Lov til å
gange på han no. Det var Dagar då han kjende seg
so nådetom og kald, at han mest kunde tru Live var
ulsløkt; det einaste han hadde var Lengten etter Gud,
ein veik, uroleg Lengt som ein litin bivrande Gneiste.
Det var Trui; han visste det; men ho var so kraftlaus,
at der inga Trøyst var i ho og inga Trygd; og Bøni hans
var so arm, at ho kunde knapt nå upp for Truna og
for Lambe.

SIDE: 102

XVI.

Det hadde vorti lite Høy i År; dei laut hjelpe seg
med ymse Slag til Kreturi. Raunbork var god; dei gamle
Raunane i Hagen fall ein for ein, so det tilslutt berre
stod att eit Par av dei eldste, den med Skjorereire i, og
so ein som mest var utgjengin. Det vart underleg audt
og snaudt. Endå godt, so lengi den gamle Selja fekk
stå; Enok vilde helst ha hoggi den au, då det "fylgde
Ovtru med ho"; Far hans hadde haldi ho for eit Lukketre.
Men so var det det, at ho livde eit Grand mot
Nordvesten.

 -- Dei sat ein Dag og skava Bork; so kom Salomon
Storbrekke køyrande med han Legde-Lars. Anna sukka;
no skulde dei ha den Ufysa å dragast med att. Av alt
det Skrape som flakka um på Legd no var Lars Rotteholen
den verste.

Rein Tulling var han, halvt Barn og halvt Dyr; kunde
kje tala reint dessmeir, endå han var firti År gamall.
Gange kunde han kje heller skikkeleg; stabba seg fram
med Stav som ein Gamling, og riste og skalv i sitt
slaskutte Hold. Ufysin var han å sjå på au, gråfeit
i Andlite og sveitt, med eit dauvt, dyriskt Smil og småe,
blakke Fåming-augo. Men det verste var at han var so
skamlaus; reint stygt var det å hava han i Huse, når
der var Born. Ho Anna hadde komi yvi Gunnar og
Carolus ein Gong dei låg i Løo og stelte med han på
ein Måte som -- ; ho vart harm berre ho tenkte på det.
Og denne Kreksa av eit Menneskje skulde gange her i
tri Dagar ...

 -- "Goddag i Huse!" ropa Gamle-Salomon høgmælt;
det var mest som dei skulde høyre han Napolon sjølv.
Men Salomon var meir pipande i Mæle; for han eldest.

"Ja her kjem eg med han Lars, so eg ventar kje
å vera velkomin! -- So! inn med deg, di Ku du er.
Uppi Omnskråi med deg ja, so ingin ser deg. Du er
so gu kje for fjelg, korkje framme eller bak. So; gøym
deg godt; tak Rauvi med deg. Panken din òg. So. -- 
Der hev dé han."

SIDE: 103

Lars krusla seg inni Omnskråi med Bakenden fyri,
grymjande i høg Grisetenor Ting, som ingin forstod:
"øh! -- øh-øh; øh! eh! -- he-he." Og so lo han.
"Hæ-æh! hæ-æh! hæ-æ! hæh!" -- 

 -- "Ja vågar du deg ut i so ruski Vêr, du au,
Salomon," sa Enok høgt. "Du vert gamall no. Korleis
tykkjer du, du fær ha det?"

"Takk skal du ha, Enok! Eg fær segja som han
Torkjell Tualand: Sinne aukar og Magti minkar; det er
Alderdomen, ser du!" Han pusta ut og sette seg. "Jagu
ja, san!"

"Bannar du enno, so gamall du er?"

"Hæh? -- Du må skrika ut når du snakkar med
meg; eg høyrer kje meir enn Veggen."

 -- -- "Bannar?" Gamle-Salomon glodde kaldt på han
Enok med sine gamle gulnande Rovfugl-Augo.

"Ja bannar litegrand, det gjer eg, og det er gali; plistra
og banna er Fanteskikk. Men elles kann du passa deg
sjølv, du."

Han støytte Staven i Golve og rette seg upp: "er det
sant det dei segjer, at du hev vorti galin?"

Det kom so beintfram og sutalaust, at dei mest måtte
læ. Han var den same Skøyten enno, han Salomon.

"Det er kje noko å læ åt," kvesste han i; "for er
det sant alt det Folk fortèl, so skulde du ha vori på
Dårekista for lengi sidan."

"Å ja; -- Jøderne ein Forargelse og Grækerne en
Dårlighed."

"Hæ?"

"Jøderne ein Forargelse -- -- "

"Ja Forargelse, ja! Det kann du segja ein Gong til!
Er kje Verdi god nok åt deg kanskje? Hell trur du
det at du skal koma so mykje høgare i Rang i Himmerig
enn me, med di du gjeng og lavar med Øyro so ukristeleg.
Jagu totte eg ein Mann som du skulde ha betre Vìt!"

"Verdens Spott ... skal me bera med Glede."

"Hæh? -- Det skal du slett ikkje! -- når du fortenar
Spott! Høh! Hev du kje høyrt um dei, som les
lange Bønir, at dei kann ansees av Mennesken; trur du

SIDE: 104

kanskje Vårherre bryr seg um all den Bæktingi di?
Dei segjer du ligg og remjar og syng heile Sundagen,
akkurat hvorso Kjetta, når ho ræer ... Eg tenkjer
Vårherre segjer som eg, han, at jagu kunde han Enok
Hòve finna på det som der var meir Gagn i!"

"Det naturlige Menneske forstår ikkje dei Ting, som
hører Guds Ånd til; thi de bedømmes åndeligen."

"Hæ? -- Kom kje med Bibelspråk og Krussifiksar
til meg; eg er so gamall eg kunde vera Far din! Eg
hev sét meir av Verdi enn du; og at Vårherre er slik
ein Kjeltring som Haugekarane trur, og du endå verre,
det vil eg forsvara han imot; ja det vil eg. Me hadde
då Prestar fyrr au; gamle Presten Juel var den beste
me hev havt, det segjer eg; men ikkje snakka han um
Helvìte -- for andre enn Kjeltringar og Skarv då; for
der er Betterdø nok av dei som ikkje fortenar det likare;
men når me lìver som ærlege Folk og gjer det beste
me veit og kann; -- er me kje Guds Skapningar? Trur
du kje han veit kva To der er i oss, -- lengi fyrr me
kom til? -- Skulde han kasta nokon i Helvìte, so måtte
det vera slike som trur han so vondt, at dei trur han
vil fara åt soleis med Folk; og kjem du kje til Helvìte
for denne Bæktingi og denne Remjingi di, so kjem du
Betterdø ikkje til Himilen; no veit du mi Meining."

Enok sukka. Stakkars gamle Mann.

Ho Anna kom inn med ei Ølkrus og baud Salomon;
han takka og drakk. "Takk skal du ha; du hev alltid
vore grei, du Anna."

Snart etter reiste han seg og vilde gange. "Gakk ut og
ferd til Merri mi du, din Bankeskalle du er," grylte han til
Carolus; denne gjekk. "Hæ-æh! hæ-æh! hæ-æh!"
lo Tullingen uppi Omnskråi.

"Nei men du fær då drygja og få deg noko Mat,"
meinte ho Anna.

"Nei gu gjer eg ei, Annamor. Slike som han der
uppi Omnskråi kann vera høvelegt Lag åt Mannen din
no; ikkje høyrer eg heime i sovori Barbari, ikkje."

"Å, du fær drygja litegrand," studde Enok under.

"Hæ? -- Nei; men er det so at det er noko du vil

SIDE: 105

segja meg kanskje, so kann du koma med det; eg er so
gu kje den som rymer for eit Bibelspråk!"

"Du skulde tenkja på at du er gamall, Salomon. Brudgomen
kann koma fyrr du varast."

"Kva for ein Brudgom?"

"Han, som gjerne vilde vera din Sjæls Brudgom,
Salomon."

Salomon sputta. "Det segjer eg deg, at vil du snakka
med meg, so fær du snakka som Folk og ikkje som ein
Haugianar."

"Eg meiner det kann kje vera so lengje fyrr du skal
døy!"

"Det meiner eg òg. Ventar du Arv etter meg kanskje?"

"Du skulde sjå å få Fred med Gud, fyrr du døyr!"

"Det hev eg, mykje betre enn du. Han kann koma
når han vil; han skal kje finna meg i noko som eg
ikkje kann forsvara."

"Du må kje snakka slik. Alle våre Gjerningar er
som et besmittet Klædebon ..."

"Nei gu um dei det er," svara Salomon; "eg held
mine Gjerningar gjæve, eg; og um Vårherre er streng,
so er han då kje nokon Skrivar heller. Var det meir?"

"Gud er ein fortærande Eld -- -- !"

"Gud er som du vil ha han, Farr. Vil du plent ha
deg slik ein Skarprettar, so kann det henda han vert deg
deretter! -- Men Gjerningane dine kann du gjerne
skjemmast av; her gjeng du og tek Live av Kona di og
dreg Huse fullt av Fant; det er som eg segjer: du skulde
ha vori på Dårekista for lengi sidan; og kanskje du
kjem der au. Ja Farvel då, og Takk for i Dag! Farvel,
Anna; du hev alltid vori ei grei Kona du; eg hev vondt
av deg." Salomon gjekk.

 -- Men dei siste Ordi hans hadde bìti seg fast i
han Enok.

Han tok til å sjå på Kona si, der ho gjekk og
stræva og stelte, og det var sant: ho såg skral ut.
Skulde det vera Råd -- ; brydde kje Gud seg det Slag
um Bønine hans; kunde han i dette au ha misteki seg
på Guds Vilje?

SIDE: 106

Skulde det vera Mistak og Tøv alt ihop?

Desse "Jesusborni" ... brydde kje Gud seg um deim?
Kannhende det au var sjølvbedin Dyrknad, som Herren
vilde forkaste? Han hadde komi yvi Gunnar og Jorina
når dei var åleine og skulde arbeide; og kva hadde
han kje høyrt? Jorina stod og fortalde Huldresegnir for
Guten! -- planta inn i han gamall Ovtru og Lygn, og
lærde han upp i den argaste Heidingskap!

Og Carolus, var han betre tru? -- Han var nok mjuk
og snild og lét svært vel, so lengi han var ein for Augo.
Men kva var det å byggje på; denne lette, falske Fantetunga -- -- .
At Gunnar i seinare Tid gjerne heldt Lag
med han spådde kje godt; Enok hadde endå høyrt deim
øve seg i Fantemål. Um Herren ikkje brydde seg um
dette Offere hans heller, ja vilde vende det til vondt
for han? Um det hadde vori Sattans Innbillningar og
Blendverk alt ihop, alt ihop? -- Gjekk kje denne Olsen
au og drøymde um, at han hadde "kjent Gud i seg" og
høyrt Vitnemål i sitt Hjarta?

Det kom yvi han stundom, so han vart kald og sveitt
og kjende Folningar og Visningar gjenom heile Kroppen.

Han kom inn ein Kveld i Skùmingi; Vesle-Paulus
skreik, og Serina sat og vogga og sulla for han.

"På Dårafjedl'e,
på Dårafjedl'e,
der dansa både Gjeide og Saue.
Fyre går den, so i Pibå blæs'e,
ittepå kjem Kùssen den raue."

"Kva er dette for noko gamalt Tøv du sìt og gnålar
på," sa Enok; "kann du kje likso godt syngja noko som
er vent? -- Kanskje tagnar han Paulus au heller då.
 -- Syng den han Carolus lærde dykk her noko sidan;
det var slik ein pen litin Song."

Serina vreid seg; det såg ut som ho skjemdest.

"Nå? Skunda deg no! Vil du eg skal verta vond
på deg kanskje?"
Serina tvinga seg og song Salmeverse. Men berre

Dårafjedl'e er vel Dovrefjell. -- Kùsse: litin Kalv.

SIDE: 107

med halvt Mæle og halve Vokalar og svært fort; og der
var Ord ho liksom løynde:

"Alle Vegne, hvor jeg vanker,
jeg min Mmsum har i Tanker;
hvor jeg ligger, sidder, går,
efter hmm min Længsel står."

"So ja! Men tydeleg og vent; so skal du nok sjå
han tagnar.

Serina song andre Verse, noko meir modigt; gav seg
liksom yvi og lét det stå til.

Men Paulus ylte heller verre enn fyrr; og so sette ho
i att med "Dårafjedl'e". Og det var forunderlegt so
mykje lettare som dette gjekk.

Enok stod og sturde burtved Vindauga og tokst med
tunge Tankar.

Var det kje skræmelegt med denne Uhùgen til Guds
Ord, og det endå hjå Borni?

Tilmed Paulus vart rolegare no. Ein kunde tru, at
han lika kje heller å høyre um Jesus. Og endå var han
døypt ...

Gunnar vilde han kje tenkje på dessmeir; det var reine
Hate der. Kunde han lure seg frå Orde berre den
minste Stundi, sprang han som han skulde hava Eld
i Enden.

Og Skulen, som Enok hadde teki til att med -- ; dei same
Borni som hadde høyrt so vel etter, når dei var for
Olsen, -- no beit korkje Ord eller Ris på deim; ikkje
eit skikkelegt Svar var der å få; minst av han Gunnar.

Kor kunde det hava seg? "Alt hvad I bede Faderen
om i mit Navn, det skal han give eder" ... og kor
lengi hadde kje han bedi? Og so hjarteleg; meir hjarteleg
enn um noko anna? Men heller verre vart det for
kvar Tid.

Og dei var då døypte! Dei hadde i Dåpen fengi
Anden; var tekne til Nåde og løyste og utfridde frå
Sattan og hans Magt; men endå -- ! Endå skulde Gud
og alt som Guds var vera deim so hjarteleg imot.

 -- Tyngre og tyngre vart Tankane hans. Han stana

SIDE: 108

ein Dag på si eigi Tropp-: skulde det kje vera sant,
dette med Dåpen?

"Vik bak meg, Sattan!" han slo Tanken frå seg i
Rædsle. Men Tanken kom att.

Baptistar og Umdøyparar sagde at Barnedåpen var
eit Mannapåfunn; det var å spotte og hæde den heilage
Ande, sagde dei, å taka eit Reivebarn som endå ikkje
kunde skilja Høgre og Vinstre, og spyrja det um det
trudde; -- det var eit Narrespel, eit Spotteverk. Difor
hadde Djevelen slik Magt i Verdi au, for di me ikkje var
rett døypte ...

"Å Gud hjelpe og fri meg! Lat kje Djevelen reint
få Magti! at han skal føra meg ut i kraftige Vildringar
og riva meg ut or Kyrkja og Frelsens Ark!" -- Han
bad og ropa av djupaste Naud; men Tankane tumla
ustanseleg.

Då tok han på seg ein Dag og gjekk til Presten.

Presten Meier var ein snild Mann. Og han hadde
Lærdomen. Og Gud hadde innsett han til Sjælehyrding,
so me skulde vende oss til honom når noko stod på;
og Meier vilde like at Enok kom; det var ein folkeleg
Mann, Meier.

 -- Hjå Presten fekk Enok Hjelp. Ein merkeleg
Mann. Var det Råd at Lærdomen åleine kunde gjera
so mykje?

So snart han tok til å tala, kvarv Sutir og Tvil so
burt for Enok, at han mest måtte leite etter deim sjølv.
Han skýna ikkje lenger at Djevelen kunde ha rått so
med han i dette. Det var nok som Presten sagde:
at det var fårlegt å skilja seg ut frå Kyrkjelyden.
"Du skulde ikke foragte Menigheden og Menighedslivet,
Enok, selv om der voxer megen Klinte blandt
Hveden ..."

Men serleg formana Presten han til å øve seg i
Tòlmod. Ikkje berre beda um Tòlmod og so vente at
det skulde koma av seg sjølv; nei, øve seg i det; for
Presten trudde at det just her var ein stor Fåre for
Enok. "Du hev havt det for godt; no er du som eit
forkjælt Barn; so snart du ikkje fær det som du vil, so

SIDE: 109

vert du furtin og tek til å mistru sjølve Guds Nådemidlar."
Og desse Ting som bèr deg imot, dei skal du
taka med Takk som Guds hjelpande Tukt, den du nok
vil hava meir godt av enn av alle dei sæle Dagane
på Forklåringsberge." "Du kann vera trygg for, at Husfolke
ditt gjeng kje fortapt; det er berre Tidi og Timen
det spyrst um; og der vil Gud for di eigi Skuld at du
skal vente og drygje. Som Abraham venta i mange
lange År på Isak, so kann du òg få vente mang ein
Dag; ja kannhende du ikkje fær sjå det sjølv dessmeir,
at Borni dine kjem til Frelsaren. Men du skal beda og
halde ut, vel vitande at hans Tid kjem; og at hans Tid
nettupp er den rette."

Det ljosna for han Enok. Han vart våt i Augo og
tok Presten i Handi. "Takk, Far; Takk ..."

Sidan tala Presten med han um ymse Ting. "Selja alt
ditt og gjeva det til dei fatige? -- Ja, dersom du ikkje
på annan Måte kann rìvi deg laus ifrå Verdi. Men
kann du det; kann du brùka Guds Gåvur berres om ein
Forvaltar, til hans Ære og Næstens Gagn -- . Trur du
at Gud plent vil ha Verdsborn til å stelle med hans
gode Ting her på Jordi? -- Det er kje Rikdomen som
er fårleg; Spursmåle er, um Hjarta vårt heng fast
ved Rikdomen."

Ja; dette var sant. Gudskjelov. No kunde han slå
seg til Ro; her sat Presten sjølv og tala på Guds Vegne

... Rive seg laus? jauvisst kunde han rive seg laus;
han hadde rìvi seg laus ... ikkje meir um det no.
Desse "indre Røystir" kunde likso godt vera av Sattan,
som Presten sagde.

Då Enok gjekk, takka Presten han for at han hadde
hjelpt han so godt i Fatigkomissjonen sist, i denne Saki
hans Fante-Tomas. "No skal det gå," sa Meier; "og
det kann eg mest takke deg fyri; og ikkje berre eg
takkar deg; men eg kann helse deg Takk frå Eilert
Sundt og frå alle andre Vénir av dette stakkars forkomne
Fantefolke; ja Takk frå heile Samfunde. Og no må
eg segja deg det, at anten du likar det eller ikkje, so vil
eg no freiste å få deg vald inn i Skulekommissjonen;

SIDE: 110

me hev eit stort og vandt Arbeid for oss der no, og eg
vilde gjerne hava ein so upplyst og kristeleg Mann som
deg med meg i det Arbeide."

Enok gjekk heim letta og sterk, med Hùgen full av
nye, friskare Tankar. Og han takka Gud av Hjartans
Grunn; "Takk, Takk, kjære Far, -- for ditt heilage
Lære-Embætte!"

XVII.

Sundagen etter hende det ein underleg Ting: Enok
klædde seg og vilde åt Kyrkja.

Anna torde kje tru det med same; "det er då kje
i Dag me skal til Alters?" Han svara: "skulde me kje
søkja ein god Vén utan kvar Gong han held Gjestebod?"
Og han vedgjekk, at han hadde mistydt Guds Vilje i
denne Saki.

Anna kjende som ei Letting i Lufti. For fyrste
Gongen på alle desse Åri hadde ho no høyrt det Orde
av han Enok: eg hev misteki meg. Det måtte tyde noko.
Kannhende det verste var yvi-stridt no?

Gunnar og Carolus vart so glade at dei kunde mest
ikkje styre seg: no fekk dei fritt! Men Gleda vende seg
til Sorg. Dei laut med åt Kyrkja.

Gunnar vreid seg jammerleg. Han vart so sur og
vond i Andlite at det var stygt å sjå. Far hans vart
arg. "Sjå; sjå kor han trutnar!" sagde han. "Hev du
set slikt eit Uliøyra? Er der nokon som vil vìta kor
stygg Syndi er, so kann han berre sjå på han Gunnar
no. Og det berre av di han skal få vera med i Guds
Tempel!" -- Han sukka.

So kvesste han i med sitt harde Mål: "no skundar
du deg!" -- Gunnar kjende det Mæle. Han drog seg i
Veg. Men so motstrævande seint, at det var som han
skulde "dra eit Hårtôg etter ei sår Rauv", som Far
hans sagde.

Men Serina fekk vera heime; Huse kunde kje stå

SIDE: 111

tomt. Kann vìta det; alltid skulde det laga seg godt for
henne Serina!

Det var gråkaldt og ein bitande sur Snøvind; Anna
rugga seg so inn, at ho tilslutt sat i Kjerresæte som ein
stor svart Klædetull Gunnar skulde stande attanpå.
Han kom i sine blåe Vadmålsklæde med raudstriput
Verkensvest og Halskrage og kjende seg svært fin; i Dag
kunde ho Olina hans Per gjerne sjå han! -- "Men du
kann då kje gå so tunnklædd," sagde Enok; "du frys
forderva"; han sprang inni Gangen og kom ut att med
ei av dei store gamle Trøyune sine. "Sjå her; tak på
deg den." Gunnar vilde ikkje. "No? kva er det no?"

 -- "Uff ... ho er so stygg." -- "Stygg? Høh. Hev
du høyrt slikt! Er kje Ungen alt so full av Verdens
Fåfengd ... Soh! -- Eller vil du plent ha Stryk idag?"

 -- "Du kann då vìta du må ha Klæde på deg," jamna
Mor hans. Gunnar kjende seg svikin på alle Kantar.
Han banna for seg sjølv, men gav seg; kraup so uppi
Kjerra sur og harm. "Dægerens Far ... Alltid skal eg
sjå ut som Inkje-Folk!"

"So i Guds Namn," sagde Enok; "gakk no Brunka!"
Han gav henne av Taumen og ho trilta i Veg som ein
Ball, med mange småe lystige Salutar gjenom Bakporten. -- 

 -- Etter den Tid var Enok so viss i Kyrkja som
Presten.

Han vandra på Kyrkjevegen tagall og tankefull; me
skulde "forvara vår Fot, når me gjekk til Guds Hus."
Var det einkvan som helsa og gav seg i Samtale med
han, strøymde Gudsord frå hans Munn, so at dei som
kom berre av Forvitna, dei tagna og drog seg undan.

Stundom råka han Nikodemus'ar, slike som heldt
seg til Herren i Stilla, men ikkje torde segja Verdi frå
seg heilt; dei freista han å styrkje og rettleide. Men
Gruvlarane som gjekk og vilde skýna Guds Løyndomar
og dermed ofte kom inn i både Hugsott og range Meiningar,
dei viste han frå seg heller stutt. "Skýnar du
ikkje at Gud kann vera tri i ein?" sagde han til Tobias
Trådal; bed til Gud at han gjev deg Trui; og når du

SIDE: 112

hev lært å tru, so vil du og læra å skýna; 'dersom I
tro,' stend det, 'da skulle I se Guds Herlighed'."

Men når han såg på alt det nye som trengde seg
inn i Bygdom, Stas og Fjas og Fåfengd av alle Slag,
då vart han tekin av heilag Uppgløding og tala um
Straffedomar og Guds Vreide. Her gjekk Kvinnfolki og
fiffa med Silkeplògg og Orliangskjolar, og Karane med
nymotens Hattar og Klokkekjedur av Sylv; og rundt um
på Gardane sette Folk upp store gilde Hus og måla
dei kvite so dei skein yvi Land, og køyrde med Karjolar
og Skeisur som småe Storkarar. Og den eine etter den
andre rådde seg til av desse nye Plogane som Møller
på Myre hadde ført inn, liksom det ikkje var Guds
Signing, det galdt um, men gilde Greidur; ja der var dei
som fekk seg Hakkmaskinar og Treskjemaskinar. Det
kunde koma den Dagen då dei fekk gråte yvi Fåfengdi
si, og då Gud vilde vise deim at han lét seg ikkje
spotte.

Gunnar laut fylgje han Fot og Fet; og han gjekk og
skjemdest fordi Far hans ikkje var som anna Folk. Tilmed
i Klædebunad skilde han seg ut; dette Vadmåle av
svart Ull skar so stygt av i det brune. Sine eigne
Klæde var kje Gunnar heller fornøgd med. Dei var
stygge dei au, det såg han no; for småe og for stutte
var dei både i Ermane og med Føtane; Skorne var kje
rødande um; for deim hadde han Far sjølv gjort. Alltid
skulde det vera so stygt, det han Far gjorde.

Når han Carolus var med greidde det seg endå;
men Carolus lagde seg heime stundom. Han hadde slikt
eit Lag med å gjera seg sjuk. Kneip det, spydde han
so det holka or han. Og når han Far kom og sagde
at han "måtte beda", so kunde han svara so godt: "Ja
det skal eg; og De må beda for meg De òg, Far; for
dette er nok Vårherre som vil straffa meg." Gunnar
kunde kje gjera seg sjuk. Og um han var sjuk, stod
han upp likevel; det var so ufysi når han Far kom
og stod og såg på han og stirde og spurde kva

Skeise (Chaise): finare Stolkjerre.

SIDE: 113

vondt han no hadde gjort. "For Vårherre straffar deg
kje for inginting, må du tru, Gunnar!" -- 

 -- Ein annan forunderleg Ting hende: Borni skulde få
gange i Skulen att.

Den galne Forklåringi var kje i Bruk lenger. Og det
var kje rett å skilja seg ut. Det kunde løyne seg
Fåfengd i det au, sagde han Enok. Den nye Læraren var
ein ålvorsam og sætande Mann, og Borni hadde kje godt
av å gange her Heimfødingar.

Anna var so glad som ho skulde ha fengi Gull.

Gunnar lika seg au. Men endå gladare vart han,
då han fekk høyre at Far hans var innvald i Skulekommissjonen.
So fekk han fleire Dagar frie.

 -- Skulen kom. Det viste seg, at Tønes Tualand på
sin stilslege Måte var ein glup Skulemeistar.

Han var svært ung og ikkje stor; dei lange Kniktane
frå Storbrekke og Heialand kunde snart ha gjort uppum
han, hadde dei vilja. Men det gjekk so stilt og vent at
det var ei Syn. Og endå brùka Tønes korkje Linjal
eller Ris; og ikkje noko vidare Munn heller. Den han
var mest etter var han Gunnar, som alltid var so reint
urimeleg vill, når han kom saman med andre Born.

Men Tønes innførde ymse nye Skikkar i Skulen; serleg
var det ein Ting ho Anna hadde imot han fyri.

Han bytte Skulen sund "i Klassur"; kvar Klasse skulde
fylgjast åt både i Leksur og alt, og det vart då mykje
strengare med Skulegonga. Den som var burte ein Dag
vart kje lenger høyrd serskilt; han måtte fylgje Klassa
like godt. Dei Borni som laut vera mykje heime fekk
på den Måten lite Gagn av Skulen; men Vondord fekk
dei, og "Anmerkningar" i Prottekolen og i desse "Karaterbøkerne"
dei no skulde hava; og det kunde koma svært
ille med når dei sidan skulde for Presten. Anna tala
med Skulemeistaren um dette; men han sagde berre at
det var "Lovi". Det var komi ei ny Skulelov no, lét
han; og den laut me til å gjenomføre her au; og etter
den Lovi var Borni pligtige til å gange i Skule.
Foreldri kunde endå få Bot, um dei heldt Borni heime
utan i Sjukdoms Tilfelle.

SIDE: 114

Dette totte Anna var urimelegt. Skulde me kje råde
for våre eigne Born heller no?

Um ho skulde vera nøydd til å sende deim av Garde
kvar Dag i altslag Vêr og Føre, og dei då skulde sitja
i Skulen heile Dagen våte på føtane og kalde um
Knéi, so kunde ho kje vite Ord av fyrr dei var helselause.
Helst ho Serina stakkar, som slettikkje var sterk.
"Lovlegt Forfall" var det kje fyrr dei var sjuke; men då
kunde det vera for seint då. Ho Anna totte Skulen vart
reint som umskapt for henne etter dette.

Fyrr hadde han vori ei Hjelp; no vart han ei Tvang;
han kom med Lensmann og Lovmagt og gjorde oss
umyndige i våre eigne Hus; um ho aldri so mykje
kunde turve henne Serina heime ein Dag, so skulde
denne Husmannssonen frå Ramstadheiî kunne koma og
segja "versogod" og taka Borni frå henne! Ho kjende
seg avsett, ærekrenkt; og ho lika kje Skulen lenger.
Berre sjeldan sat ho inne og hørde på no; det kunde
vera stundom når dei hadde Song; for han Tønes var
so brennande god til å syngje.

Det var rart med den som hadde lært. Han hadde
ein annan Sving i sjølve Mæle enn dei gamle hadde havt;
og so kunde han syngje piriano. Då song han so
smått då. Men når han sette i, so var der eit Mål
i den vesle Skrotten so ein kunde høyre han lang Veg.
Han song med Borni mest kvar Dag, og lærde deim
mykje nytt og rart; noko heitte Skala eller Triklang og
var berre upp og ned, so ein kunde mest læ; men so
lærde han deim òg noko som hadde Namn av Nasjonalsongar,
 -- slike som "Aftensolen smiler", "Bækken går
i Engen" o. s. b. Enok striddest med han um desse
Songane, som han ikkje lika. Men Tønes sagde at dei
vart songne i alle Skular no, og at upplyste Folk ikkje
såg noko vondt i deim.

 -- Anna skulde få høyre verre Ting enn det um
Skulepligti au.

Me skulde få fast Skule! høyrdest det ut til ein Kveld.
Dei vilde tvinge oss til å sende Borni reint ifrå oss.
Sende deim av til ein framand Mann, som skulde hava

SIDE: 115

deim for seg sjølv i eit serskilt Hus, der inkje anna Folk
skulde gange. Der kunde han prente inn i deim kva
han vilde då.

Og Enok, som elles var so imot alt nytt, han var med
på dette! Vart Folk forvandla, når dei kom i Skulekommissjonen?

Tønes var so forhippa på denne Fastskulen at det var
ulidande. Og han gjølte for han Enok so det vart mest
leidt. "Ein so upplyst Mann"; "den likaste, me hev i
Skulekommissjonen" ... Enok varde seg nok; men det
var vel kje fritt anna han lika det. Og alt det Vase
som Tønes kom med til Grunnar; det var so urolegt for
Skulen i Stogur der Folk budde; der var ofte ikkje god
Luft heller ... ho Anna hadde so nær spurt, korleis
Lufti var hjå han Torkjell nedpå Ramstadheíi. Og Enok
sat som en Dott og sagde Ha og Ja -- -- 

"Men," tok ho Anna i, "når det no ein Gong er so
stelt at me hev Umgangsskule, -- so er det vel Ein som
vil ha det so då, veit eg?"

Den unge Skulemeistaren berre vreid på seg.

 -- "Etter den nye Skulelovi," svara Enok, "skal det
helst vera fast Skule allestadir no. So han hev vel set
at det turvtest ei Forandring."

Å, var det denne nye Lovi her au. Kven kunde ha
Rett til å gjeva slike Lovir?

"Men um det no var ein Skulemeistar som var so
vond i seg, at han vilde innføra galne Lærdomar eller
finna på anna gali" ...

Skulemeistaren mylte.

"Me hev både Presten og ein Tilsynsmann som skal
sjå etter det. Elles kann Foreldri sjølve koma og høyra
på Undervisningi når dei so synest."

"Å, -- me skal då ha Rett til det? Eg trudde mest
me skulde vera for simple til det au, eg."

"Og so er der no Ein der uppe som vil sjå etter at
Orde vert forkynt purt og reint iblant oss ... når me
bed han um det. -- No skal me venda oss til honom og
takka for alt godt i Dag"; Enok gjekk åt Hylla og tok
Salmebøkane.

SIDE: 116

"Og kanskje Læraren vår vil vera so gild å vera
Forsongar for oss, sidan me hev deg her?"

Tønes raudna litegrand og svara Ja.

XVIII.

Det er Ettermiddag; Skulen hev slutta. Han sluttar
alltid so tidleg, han Tønes.

Læraren sìt øvst ved det lange Skuleborde og røykjer;
han hev ei Bok framfyri seg. Carolus klengjer seg upptil
han med eit Reknestykkje, han vil ha Hjelp i; skal
vel på den Måten gjera seg gild for Skulemeistaren.

På Benken framanfor Borde sìt Fante-Tomas. Han
er komin i si Stilling og Betydning som Far, for å sjå
um Son sin, læt han um.

 -- Men i Grunnen var det den nye Læraren, han
vilde freiste seg med. Det skulde vera ein klok Kar,
hadde han høyrt: utlærd på den nye Lærarskulen; og
Tomas hadde kje godt av seg, fyrr han fekk visentere
han litegrand. Det skulde vera Beng'en til Spikk, um
denne unge Spiren her skulde kunna klara seg mot han
Fante-Tomas!

Lengi sat Skulemeistaren og vilde kje høyre etter. Men
Tomas gav seg ikkje. Han lédka og krøkte til han fekk
Tak. Skulemeistaren lagde Boki frå seg.

Då tok Tomas ei av sine vandaste Aspektir. Ikkje
ein Gong Presten Meier hadde kunna klara den.

Det var sagt i det sjuande Bud: "du skal ikke stjæle."
Og det hadde Moses skrìvi med sin eigin Finger på
Steintavla på Sinai Bjerg, og Gud Herren hadde sjølv
sett sin Stempil og Innsigill på, at det skulde vera so
som Moses hadde skrìvi. Her hjelpte det inga Betraktningsmåtar
eller Umsvævelser; det som var skrìvi, det
stod.

"Men no skal du sjå," sagde Fante-Tomas og slo
med Hovude, "kossleissen desse Aspektir og Vitnesbyrd
tek seg ut i ein annan Ordning eller Begrep. For her

Beng (Fantemål): Djevelen.

SIDE: 117

er so mange Begrep eller Betenkningar som me ikkje
hev regtige for oss, når me tek dei i visse Måtar og
Undersøkelser; men dei vert rektige når me granskar
etter i alle dei andre Punktar og Betraktningsmåtar
som må vera med i denne Forståelsen." Tomas sputta
brunt.

"Men," heldt han fram, "når me held på med våre
Funderingar og Ransakelsar og prøver alle Vitnesbyrd og
alle Aspektir mot kvarandre, so at det eine stend imot
og vitnar imot det andre, som Apostelen segjer, so vert
det gali på ein annan Kant att, og du veit kje kossleis
du skal gebærda deg, og kann ikkje utvikla den Floken,
du hev lagt deg. Thi vår naturlege Forstand er ved
Synden formyrket, som me alle veit. Men no skal du
sjå, kossleissen dette er å upplysa."

Han lagde Hovude på Skakke og tok med mjuk
Handferd og ymis Vridking med Akslir og Kropp eit
Stykkje Raudkrit upp or Broklùmma; det gav han seg til
å teikne med på eit Stolesæte.

"Dette er Verden," sagde Fante-Tomas.

"Ho er her forestilt i Bilæte og Liknelse av noko
som skal vera ein Brunn. Men i den Brunnen er ingin
Botn; det gjeng beint til Avgrunns med ein Gong; og
då er det ingin som veit meir." Han glytte burtpå
Skulemeistaren; undrast på um denne vilde segja noko;
men han berre nikka.

"Upp or denne Brunnen sting det seg ein lang Stake.
På Toppen av denne Staken ligg ein Planke -- soleis;
tvers yvi Brunnen. Den Planken er heller smal, og ikkje
fullt so lang som Brunnen er breid i Tvermål. Utanum
Planken kann ingin koma. Kjem du berre so mykje som
ein Strek eller ein Tøddel utanfor den, so ber det til
Hòls med ein Gong, og so er der kje meir.

"Og no må du fylgja godt med," sagde Tomas.

"Her, ser du," han gjorde ein Prikk; "her, på den
eine Enden av Planken, er Kongen. Og her" -- han
gjorde ein ny Prikk -- "er Statsråden. So kjem Stiftamtmannen";
ny Prikk. "Og so Bispen. Og so Amtmannen.
Og so Futen. Og so Skrivaren. Og so Presten.

SIDE: 118

Og so Kaupmannen. Og so Lensmannen." Ein Prikk
for kvar. "Alle etter sin Orden og Stand og Innstiftelse,
so som Gud hev sett dei i Verdi. Men etter Lensmannen
kjem Bonden. Og etter Bonden, der, på den
ytste Enden av Planken, der er Arbeidsmannen. Han
sìt på den eine Enden, og Kongen på den andre. Der
hev du Verdi."

Tomas såg på Skulemeistaren, slo med Nakken og
sputta svart. "Ja-ja," sagde Skulemeistaren

"No må du hugsa vel på," heldt Tomas fram, "at
ingin kann koma utanfor Planken. Uppe på den sìt dei
alle, kvar på sin Plass og Stad, etter som Umstændigheitine
og Målestokken er i denne Verdi.

"So sìt dei der og balar og trabellerar, Kongen med
sitt og Statsråden med sitt og Stiftamtmannen med sitt
og Bispen med sitt, og so nedetter alt til Arbeidsmannen,
som må bala med sitt; for den eine vil berga Live, og
den andre vil berga Live, og det vil dei alle, som rimelegt
og rett er. No spýrst det kven som kann klara seg;
for kvar må klara seg sjølv; og der er ingin å få
Hjelp av.

"No må du passa på.

"Der uppe sìt Kongen; han hev tie Dalar um Dagen.
So kjem Statsråden; han hev fem. Meir kann kje han
ha mot Kongen. So kjem Stiftamtmannen; han hev tri; so
Bispen; han hev tvo; og so nedetter, mindre og mindre.
Lensmannen hev fire Skjeling Dagen, Bonden berre tvo
Skjeling. Han freistar Live so vidt. Men so kjem Arbeidaren;
og han hev ein Skjeling. Han kann kje berga
Live. Han må svelta ihel.

"Men no er det Underfundigheiti: han vil ikkje svelta
ihel. Kvi skal han det, han meir enn dei andre? Er
kje eg skapt i Guds Bilæte liksom dei; og hev kje Guds
Son utløyst og frikjøpt meg liksom dei; og gjeng kje eg
tilslutt i same Holken eller Gelænderen som Kongen og
Bispen og heile Vidtløftegheiti? -- tenkjer Arbeidsmannen.
So kjem han tilslutt til den Betenkning og Avgjørelse, at
han vil lìva, han som dei andre.

"Han gjeng til Bonden og segjer: eg vil ha halvannan

SIDE: 119

Skjeling um Dagen; for eg kann kje lìva med ein.
Bonden svarar som so; far til Helvite! du fær ingin
halvannan Skjeling.

"Arbeidsmannen gjeng til Lensmannen. Lensmannen
tek Sabelen sin og segjer umentrent som so: gakk til
ditt Arbeid, din Hund! eller kanskje du vil i Hullet for
Løsgjængeri?

"So gjeng Arbeidsmannen til Kaupmannen. Men Kaupmannen
tek Alnemåle og viser han Døri. Vi har nok
med os sjølve, segjer Kaupmannen.

"Arbeidsmannen til Presten. Presten er både blid og
snild, men segjer at me må alle vera fornøgde i den
Stand og Innstiftelse Gud hev sett oss.

"So til Futen. Og so til Skrivaren. Og so til Amtmannen.
Og so til Bispen. Og so til Stiftamtmannen.
Og tilslutt til Statsråden. Men alle segjer: vi har nok
med oss sjølve; vi kann kje hjelpe nokon.

"Då gjeng Arbeidsmannen beint rakt ende fram for
sjølve Kongen. So bøygjer han seg for Kongen og gebærder
seg; og so segjer han som so: Stormegtigaste
Konge i eders høie Nådes Majestæt og Herlegheit! segjer
han; so og so er det; eg kann kje lìva med ein Skjeling;
eg må ha halvannan, og det er endå det minste; Bonden
hev tvo, og det er kje meir enn sovidt han bergar seg.
Hjelp meg, Konge, i din Majestæts høge Nåde! for eg
vil kje svelta ihel, eg meir enn dei andre.

"Men Kongen svarar: Skulde eg hjelpe deg, måtte
eg ta frå dei andre, og det kann eg ikkje. Du Iyt berge
deg sjølv. So må me alle.

"No er det Funderingi kva Arbeidsmannen då skal
ta seg til. Lìva kann han ikkje; svelta vil han ikkje;
utanfor Planken kann han kje koma; og inginstad fær
han Hjelp. So tenkjer han som so: skal eg berga meg
sjølv, fær eg berga meg som eg kann; Livsens Innretning
og Væsens Måte er slik her på denne Planken. Dermed
gjeng han i si Uppriktigheit av og tek den halve
Skjelingen, som han må ha; og då er det so vidt at
han slìt Live og bergar Magen og Naturen i den største
Simpelheit."

SIDE: 120

Fante-Tomas såg listig ut.

"So lìver dei alle ihop," heldt han fram; "kvar på sin
Måte. Dei på den eine Enden lìver godt liksom fyrr,
og dei på den andre Enden må la seg det gefalla.

"Men legg no Merke til, at Planken ligg ute under
Himilens Friheit og rotnar i Sol og Regn og Årtidernes
Umvandlingar; og so veit me, kossleissen det gjeng.
Etter Tingenes Orden og Innstiftelse vil Planken tilslutt
vera rotin. Gjenom trafsande rotin. Ikkje frisk Flis att.
So ryk Planken sund yvi Mìden, og beint til Hols bèr
det med heile Vidtløftegheiti; til Hols med Arbeidsmannen
og Bonden og Lensmannen og Kaupmannen og Presten og
Futen og Skrivaren og Amtmannen og Bispen og Statsråden
og Kongen og Kruna og alt som finst; og so er
der kje meir. Hemm. Kann du klara meg den Undersøkelsen?"

Andlite på Tomas hadde fengi sin rette Tatersvìp, med
dei lause snedige Drag og dei glyrande, glidande Augo.
Skulemeistaren svara kje større; sagde at Saki var kje
so greid. Han brydde seg ikkje um å antrast med han
Fante-Tomas.

"Nei, ho er kje greid!" sagde Tomas og slo med
Nakken. "Ikkje ein Gong Presten Meier visste noko å
svara på desse Aspektine. Han berre bad meg, at eg
ikkje måtte grublisera altfor mykje på so vanskelege
Umstendigheitir; 'det er større Folk enn du som hev teke
Skade av slikt'! -- sagde Presten Meier."

"Det er vel so," svara Skulemeistaren. "Hæ, hæ, hæ,"
lo Carolus, "du er ein god ein, du Far!"

Fante-Tomas mylte, og det vesle Hovude svinga stolteleg
på sin magre Stylk; ein ny Kloking hadde han i
Dag målbundi.

XIX.

Det vart ein god Vår og ein fin Fyrisùmar; Folk gjekk
og smilte til kvarandre og var snilde mot kvarandre; vilde
han halde seg som han no såg ut, kunde me vente eit
Krunår.

SIDE: 121

Men ut-mot Jonsoktidir versna det. Væta minka av
og Hìten tok til; og det kom som ein Stur yvi Eng og
Åker.

Folk gjekk og skygnde etter Teikni på Himilen; kvar
Kveld såg dei ut-i Have etter ein Regnbakke, og kvar
Morgon mot Fjellgarden etter ei Sky. Men Skyine kvarv,
og Bakkane i Have var Skodd; og Soli steikte og brende
som ein gloande Eldomn.

Vonine seig og seig; Folk ræddast og tagna. Lufti
stod som ein Moe, ein Eim, ein tett, brennande Dis; der
var kje eit Pust og ikkje eit Drag; alt livande låg og
geispa og tyrste og måtte forkomast.

Eng og Åker raudna og kvitna. Myri vart til Voll
og Tjønnir og Votn til Fæn. Bekkir og Æar turka burt.
Småfisken vart liggjande etter i Sanden og kovna. Um
det då ikkje var Myrgrunn, so han kunde få grava
seg ned.

Enok øvde seg i Tòlmod med Guds Hjelp. Han visste
det var ei Røyning, og han visste at me skulde kje
røynast yvi vår Magt. Gud fekk syte for Morgodagen.
Det var kje so spelegt med desse jordiske Ting, når ein
hadde sitt Liggjandefe i Himilen.

Og han fekk Nåde til å stande, endå Djevelen ofte
var leid med han.

Mange høyrde etter, når han på Kyrkjevegen lagde
ut um denne Røyningi, som Gud sende oss for våre
Syndir. Me skulde umvende oss, men ikkje fæle; han,
som mata Ravneungane og klædde Lilja på Marki so
ho var gildare enn Kong Salomon, skulde kje han òg
kunna syte for oss? Dei sukka no, dei som hadde gjort
Narr av han fyrr, og ynskte dei kunde hava det likso
godt og trygt som han Enok Hòve.

Ja soleis var det med Verdsborni. Når det gjekk
godt, brauta dei og lo; men bar det imot, so sutra og
jamra dei og misste Mode. Men Gudsborni stod i Livsens
Hav som Fjell, like trygge i godt Vêr som i vondt; -- 
berre me kunde halde fast på Nåden. Berre ikkje
sleppe Frelsarhandi. "Ja haldt du meg fast, Herre! -- 
for i meg sjølv er eg kraftlaus."

SIDE: 122

Hugen til Orde og Bøni var komin att, so han visste
at han lìvde. Og sjeldan var han utan Rettleiding i det
han gjorde; han kjende seg dømd i seg sjølv med Samtykke
eller Tukt. Striden mot Sattan var strengare enn
fyrr; var han lat berre ein Augneblink, visste han kje
kvar han kunde finne seg att, kannhende midt inni dei
grovaste verdslege Tankane. Han måtte stundom spyrja
seg sjølv, om Guds Ånd kunde bu i eit Hjarta som var
so uppfyllt av Synd og jordisk Sut. Men Åndi trøysta
han, so han endå i sine myrke Stundir fekk kjenne
Vitnemåle i seg, at han var Guds Barn.

Til stor Hjelp og Trustyrkjing var det for han, når han
såg at Gud kunde brùka han til Reidskap i nokon Ting;
soleis såg han med Glede på det Huse som reiste seg
no der ned i Ramstadheiî, og som han hadde fengi hjelpt
til med å byggje: Huse hans Tomas. Kven veit um
det ikkje var som Presten sagde: at Tidi var komi for
Fantane no, og at Gud i sin Nåde her vilde fullføre eit
stort Verk? Eit Nådeteikn var det òg, at Gud hadde
sett han inn i Skulestyre; når han det hadde gjort, laut
han hava som ei Tiltru til han, ein Vilje til å brùka han
i Vingarden sin. "Å Gud! gjev meg Visdoms upplatne
Augo, at eg kann forvalta so høgt eit Kall retteleg!" -- 

So hadde og Gud hjelpt han til Rettes med noko i
Huse som stundom hadde pint han; og han tottest på
ein sers tydeleg Måte sjå Guds Finger her.

Det var i dette Tvilsmåle um Tenestgjente. Han såg
at ho Anna hadde det stridt og ikkje var sterk; men so
var det Spursmåle um det ikkje var Vantru å søkje
Menneskehjelp, og um det ikkje kunde vera Meiningi
at ho Anna skulde under Tukt ei Tid, um ho på den
Måten kunde koma til Umvending.

Men so hende det tvo Ting.

Fyrst tok Gud Jorina ifrå deim. Mor hennar vilde
hava henne heim; eldste Dotteri hadde fengi Teneste.
Nokre Dagar seinare kom han Rasmiss Skare, Halvbror
hennar Anna, ein utarma Gardmann som hadde fengi
Hjelp av Enok stundom, og mest bad deim um å taka
Dotter hans til Tenestgjente. Ho Maren gjekk berre i

SIDE: 123

Vegen heime, sagde han. Då forstod Enok Guds Vilje;
og han tok imot Gjenta med Takk. So varmt priste han
Gud for denne Styringi hans, denne forunderleg tydelege
Styringi, -- at ho Anna snudde seg burt; ho kjende at
ho raudna.

Dette Åre bad han um "godt og tjenligt Veir". Som
Presten sagde: Gud vilde me skulde koma til honom
med alle Sutine våre. Liksom gode Born: dei røder
med Far sin um alt, endå um det minste og styvnaste.
Då det leid yvi Jonsok fekk dei litegrand Regn, so vidt
Engi retta seg nokorlunde; so fekk me elles trøyste oss
med, at Gud kunde få lite til å rekkje likso langt som
mykje. -- 

 -- Dei stod i Årvollbakken og gnog og slo millom
Bærtuvur og mosegrodde Steinar.

Det var ein strålande fin, frisk Morgon; Klokka kunde
vera som fem. Og Ljæane beit godt i den tette Doggi.

Men der var lite å slå. Dei kunde so vidt skilja
millom det som slegi var og det som ikkje var slegi.

"Det betalar kje Kvassteinen!" skvatra Torkjell Tualand,
Slåttaren; han stod og brynte Ljåen sin. "Berre Jonsokblom
og Småstein; skulde aldri ha sett slikt. Heh!"

Enok stod og skar ifrå ei Steinrøys; so var det å
kvetja for honom med. Klingande friskt song Bryningi
ut i Morgonlufti med sin glade Lått. Og Fuglane song
med. Lerka tirla av sprengfullt Bryst; og det anga sterkt
og søtt av nyslegi Vallhøy.

"Me skal kje finna åt Vårherre, Torkjell; det er han
som sender både Sol og Regn."

"Ja men Hævd må me skaffa sjølve," meinte Tualand'en.
"Hadde du dyrka upp dette Bròte som du hev gjort med
det andre, so hadde du fengi Høy her au." Ljåen tok
til å suse i Bakken med stutte, snare Hogg; "me skulde
brùka Stutt-Orv på slik Skarve-Eng" knurra Torkjell.

Enok høyrde kje større på han. Han stod og heldt
Auga med Gunnar og Carolus, som skulde fylgjast med
dei vaksne i År; det gjekk bedst med han Gunnar,
totte Enok.

Carolus tok det so maklegt at det var leidt å sjå.

SIDE: 124

Han stod og brynte i Einingi; so fann han på Ærend
hit eller dit, so han kunde få kvile; og um han létst
arbeide au, so vart det inginting av; han stod berre og
dabba på same Flekken.

Øve seg i Tòlmod, øve seg i Tòlmod . . .

Gunnar kom til Far sin, skulde kvetja; han hadde
fengi slikt eit stygt Steinhogg i Ljåen sin.

"Nå?" spurde Enok, "gjeng det kje godt? -- Eg
tykkjer du er glupare du enn . . . den som større skulde
vera." Gunnar vart raud. "Ja der kann du sjå," sagde
Enok. "Du totte nok det var stridt å stå upp; men
du ser Han hjelper deg." Guten vreid seg frå Far sin
med ei arg Geiping.

 -- "Ja ikkje skulde det vera eg som jaga Ungen upp
Klokka tri um Morgonen," sagde Torkjell; "slike Karar
treng Svevn, skal det verta noko av dei."

"Då Jesus var tolv År gamall, sat han millom dei
skriftkloke i Temple," svara Enok stutt. "Berre hald
deg til Gud du, so vert du nok sterk; Morgonstund hev
Gull i Munn, veit du."

Det vart arbeidt i eit Par Timar utan eit Ord. So
kom ho Maren, Gjenta, ruslande med Riva og Spøte og
skulde breide.

"Godmòr'n, sa Bruri um Kvelden!" skjemta Torkjell.

"Å ja," svara Maren, "eg er noko sein i Dag, men
ikkje for di eg hev havt nokor Brurenott ikkje!" Ho
var eit lite rundt Jåleting på nokre og tjuge År.

"Ja Pigerne skal me kje tru!" -- Torkjell skjekkte på
Hovude og småblinksa.

"Å du skulde skjemmast, Torkjell!" skjemde Maren;
ein såg ho var gjøld. "Du må kje tru, eg gjeng i
Sengi med nokon fyrr eg hev vori hjå Presten!"

"Heh! -- He-heh! -- Ja no må du driva på som
du var på eit Dansegolv, Maren; for no hev me stadi
her fire Karar i fire Timar, og eg tenkjer det vert so
mykje at du fær vel full Stakkebreiddi di. Sjå deg
fyri, so du ikkje breider andre Stadir enn der me hev

slegi!"

 -- Soli vart heit og Doggi gjekk av; det vart hardt

SIDE: 125

og seigt å slå i den turre Vollbakken. Dei var burte
og bytte Ljæar.

 -- "Ja det er mange som fær svelta til Vinteren i
År, san!"

"Um so er ... so hev me visst fortent det." Enok
var myrk.

"Ja når det råma dei som hadde fortent det! Heh;
hjå Lensmann Åse stend Åkeren so ven at det er ei
Syn!"

Enok tagde. Um det likevel kunde vera dei nye
Arbeidsgreidune; og Beinmjøle ... Vik bak meg,
Sattan!" -- 

 -- Rundt um på Slåttune sanka Folk seg no um Matspandi
sine og heldt Fyridugurd; Gunnar grét mest, då
han såg det; han var so svoltin han kunde gange tvert
av. Men Guds Vilje var at me skulde eta fire Gongir
um Dagen, meinte Enok; og då måtte me kje skjote
inn noko Millommål etter vår eigin Lyst; -- dei laut
i Arbeid att utan Fyridugurd. Gud vilde nok ikkje lata
oss hava vondt av at me drygde, til hans Tid kom. Men
Carolus hadde stoli med seg ei halv Kake heimanfrå;
den lurde han seg no burtum eit Gjerde og åt upp;
kom so att knappande på Broki si, som han skulde ha
vori av i eit anna Ærend.

Torkjell slepte seg laus med Drøs; det vart lang Ykt;
ein fekk drive Tidi. Fantestykki hans Lensmann Åse
vart fortalde; so tok Torkjell åt med Embættsmennane,
dette Storherke, som livde av Stræve vårt og brùka
Magti si til å snyte seg rike, og det so grovt mang ein
Gong, at me andre vilde koma på Tukthuse um me
våga slike Varp. Og so gjekk Prestane, som ikkje var
likare sjølve, og tøvde um, at desse Kjeltringane var innsette
av Gud; neimenn um dei det var; heh! -- Etter
1814, då Storkarane gjorde Uppreist og reiv seg lause
frå den rette Kongen vår i Kaupenhamn, av di han
var etter dei stundom og tukta deim, -- etter den Tidi
hadde me kje havt lovleg Regjering i Lande. For at me
skulde vera under Sverig hadde aldri vori Guds Meining;
men av Svenskekongen fekk Storkarane Brev på at dei

SIDE: 126

skulde få råde seg sjølve; og so selde dei Lande til
Sverig for dette; so at no var det Svensken som innsette
Rådsmagti vår. Og me Småfolk hadde ingin lenger til
å forsvara oss; for Svenskekongen fekk 100 000 Dalar
um Åre for å halde Kjeft; og Storthinge fekk likso
mykje for å halde Kjeft; den som gjekk til Storthinge
og klaga si Naud, han fekk ein Lort med eit langt Band i.
Og vilde me reise oss og krevja Retten vår, som dei
hadde gjort under Thrane, so var Storthinge det fyrste til
å sende Syldatrar imot oss og setja oss på Tukthuse.
Heh! Nei; sidan me kom under Sverig -- -- 

Enok stod og såg seg leid på Carolus, som no låg
i Bærtuva og åt Skinntrytekart. Skulde Gud vilja lata
han stå til Narr denne Gongen au; skulde det kje bli
Folk av denne Fanten heller. Tøygt seg hadde han i det
lengste; vori so rimeleg mot Carolus som det berre var
Råd; tenkt at han skulde få Magt yvi han med det
gode. Men Takken han fekk var den, at Fanten vart
latare og latare, og gjorde meir og meir som han vilde.
Og endå tok Far hans no til å tala um Løn åt han.
So at um Enok vilde segja noko til han, so kunde han
få det Svare, at kva vilde han krevja, når han ikkje
gav Løn ...

"No må du kje la Solreven ta deg, Gunnar!" ropa
Enok; han såg på Carolus, då han sagde det. Carolus
forstod Meiningi.

"De må orsaka meg," sagde han; "men eg er kje so
svært helsesterk; og når eg ikkje fær Mat, so vert eg
so arm og klein, at eg kann lite røra meg."

"Kjenn!" skvatra Torkjell; "det var nok ikkje i fyrre
Vìka at han Carolus kom til!"

"Når han Gunnar held ut -- ." byrja Enok; men han
tagna att. Denne Fanten hadde ein Måte å svara på -- .
Noko etter heldt han fram:

"Er det so at du vil ha Løn, Carolus, so fær du nok
ta likare i. -- Stor og lang som du no vert, so ventar
vel ... Far din au, at der skulde vera ... Æra i deg!"

"Det var godt at De nemnde han Far. Han ventar
visst minst av alt, at eg skulde svelta på Hòve!" -- 

SIDE: 127

Carolus var raud; det blinka heller kvasst i Augo hans.

Enok tagna; han var grå i Andlite.

Gud var imot han her au. Carolus var Fant som han
hadde vori.

XX.

Sundag.

Dei ligg noko lenger enn vanleg; Klokka umlag seks
ris dei upp.

Enok kann kje lata vera å sjå burtetter Himilen;
han bad so vent um Regn igårkveld. Det er klårt og
fint all Stad.

Heile den vide Himilen er berre Sol og mjuk og rein
Blåning frå Fjellgarden til Havs. I Sudvest eit Par
kvite lette Strimur som Fjør uppetter Kvelven. Den
vesle Tetten uti Have er inginting; berre Tåke.

Den siste lette Skoddestrima stig frå Sève i Heialandsvatne
og blånar burt i Luft. Det er morgonfriskt
og svalt; men Soli tek til å verme. Yvi Myrane tumlar
Vibeflokkar seg kvitglimande i Soli med sine eldfulle
Kvinneskrik. Lerka stig og stig til ho kjem mest burt;
so heng ho der uppe og syng og svingar.

Bùje vert utsleppt. Like eins Smalen, som Enok ikkje
hev sendt åt Heiî i År, av di dei tvo minste Gjentungane
er so store no, at dei kann gjæte. Hoppande,
bæktande, rautande dansar Fenaden i Veg ut Årvollvegen
åt Marki. Kyr, Kalvar, Sauir og Lomb um kvarandre
leikar og småstangast, bykser og spring; Kalvane
er etter Sauine og skræmer deim; unge Kvigur leikar
Elskhug; Bjøllur singlar og syng; alt er Sumar og Glede.

Carolus er Gjætar um Sundagen; han fylgjer Fenaden
slengjeleg og lang. Han hev ein Randlestav i Handi og
hoppar og tverkastar seg liksom Kalvane. So freistar han
å syngje:

"Å kjæra mina Kjavoar,
å kjærar inte så -- !"

Bùj: Buskap. -- Smale (Kollektiv): Saueflokk. -- Kjavo
(Fantemål): Barn. -- Kjæra: trættast; slåst.

SIDE: 128

men det brest for han; han er kje ferdug med Målskifte.

Langt ute i Vest skin det bleike Have. Brune og
kvite Segl lyser der ute i Morgonbrisen; ytst i Synsrandi
ligg den svarte Røykstrima etter eit Eimskip. Carolus
hoppar høgt. Kven veit; Sundag komande kann eg vera
der ute!

Han hev kje anna på seg enn ei Brok, ei blåstriput
Bomullsskjorte og ei lita flat Luve. Men han kunde ha
Hug til å kaste alt og hoppe nakin um millom Kalvar
og Lomb liksom Adam i Paradis.

Han driv Smalen nordum Kvernhuse og ned-åt Myri.
Der er Mat; og litegrand Svaling au, som kann halde
Kleggen burte. Smalen held seg i Lyngbakken upp ikring
Kvernhuse; han likar kje Myrgras, han. Det kann vel
hende at han tenkjer på Årvoll-Hagen au. Men det
fær han no spyrja meg um, tenkjer Carolus.

For det fyrste er her Ro. Og Carolus legg på Myri
og ser etter Vibereir. I-reh! i-reh! I-ærih! Vibur
i Mengd flaksar og skrik. Lufti er full av Angar; frisk,
skarp Dåm av ungt Lyng, Markblom, Bærlauv, Bukkeblad
og Pors blandar seg med tung søt Eim av rotnande
Myr; den varme Lufti vert som so svevnsæl. Roleg driv
han frå Tuve til Tuve; andar i djupe, lange Drag; åh,
so godt; åh, so godt ...

Vibeskrik fra Myri og Helunpip frå Lyngbakken blandar
seg med kvarandre som Fløytelåt og Felespel. Ein
stor myrk Hegre flyg baskande upp og set Stemne mot Heialandsvatne.

Rivande sinna, galnare og galnare flaksar Vibune um
Hovude hans Carolus i Krok og i Ring, skrik og skrik
og rundkastar seg i Lufti. Stundom hev han deim like
innum Øyro på seg; det læt i Vengine med sterke
Rikte-Ljod, og han kjenner som Veift og Pust i Nakken.
Hæ-hæ. Stundom slær dei ned frammanfor han, tverkastar
seg, tek Sigte på Augo hans og kjem farande
beint imot han, men svingar av att, når dei er so nære
at han ser Blinken i Augo deira. Hæ-hæ; det er løgje.

SIDE: 129

So ertar han deim. Kastar etter deim med Torv og Kulort
og kva han finn; dess galnare vert dei.

Det vermest i Lufti, og Mye stikk; Carolus vert leid
og vil slutte. Her finst ikkje Egg; Ungane er vel alt
utkropne. -- Jau pigejor; der var eit Reir. Fire store
Egg. Å, so vene som dei er med alle dei svarte Småprikkane
på den linne grøngråbrune Botnen. Men dei
er vel legne. Han legg seg ned og tek deim i Luva
si; Vibune skrik som dei var frå seg. Burtåt ei Grov
gjeng han; der er eit Grand Vatn, so vidt han kann
symja eit Vibegg. Tenk-kje. Dei er so legne, at dei
stend på Smalenden. Ei Vibe er etter han og vil mest
hakke ut Augo på 'n; stundom stig ho ned på Marki
og kjem springande imot han med flaksande breide Vengir
som ho vilde jaga han. Det er vel ho som eig Eggi.
Og jagu skal ho få deim! Han slengjer deim etter
henne, halvt i Sinne; Egg etter Egg; dei susar burtetter
Tuvom og slær seg i Knas, so det skvett både raudt og
gult utyvi Marki. So sting han Hendane i Broki og ruslar,
plistrande og fornøgd. Viba er etter han endå ei Stund;
flyg tilslutt frå han med stutte, småe Skrik og vert burte.

Skarve Smalen; der rekkjer han alt, -- søretter åt
Årvollen. Carolus avstad, langbeint og lett; "hæs! hæs!"
møter Smalen og driv han att-ende med Skrik og Steinkast.
Nordani Åsen, ved Kvernhuse, er svalast; der
kastar han seg i Bakken og kviler seg. Ligg og høyrer
på Bekkjesusen. Soli steikjer meir og meir. Ein litin
linn Vestanvind stryk lett gjenom Lynge. So legg Smalen
seg au, kåsande og jortande.

Kyrne dreg seg nedyvi åt Åî. Der gjeng dei uti og
stend og svingar med Rovune mot Flugo. Der er kje stort
Vatn; men det stend vel endå som ei Svaling etter Åfare.

Han legg Armane under Hovude; ligg og stirer mot
Synsrandi i Sudvest med dei fine mjuke Bakkedragi og
Have lengst ute. Her og der teiknar det seg ein Stein
mot Himilen, eller ein Haug, fin og klår og kilerund;
der er Skattar nedgravne. Kannhende heile Kistur med
Sølvpengar; men der inne sit ei Kjempe og vaktar for

SIDE: 130

Skatten med sitt skarpe Sverd. Vil ein inn der, fær ein
nok agte seg.

Lufti er so skir at ein kann skilja kvar Stein og Tuve
so langt ein øygner. Her og der ei siglande lett kvit
Sùmarsky. Langt nede under Bakkane skin Myrekyrkja
kvit yvi Viddom i Solglimen.

For ei Gidring i Lufti. Havkanten der ute og alle dei
klåre Bakkelinune mot Himilen gidrar og didrar som ei
fin, skjelvande Bylgjing.

Åh! so godt og varmt. Soli bakar hans unge Kropp,
og ljuve Luftdrag lumrar um Øyro hans. Alt er stilt.
Fuglane hev søkt Reire. Det blømande Lynge angar.
Carolus sig av i Draum.

 -- -- På slike Dagar er Fantelive søtt, når dei ligg
burtetter Heiane og lètar seg i Soli. Eit Grand på
Flaska og ein Kortstokk. Tjeia ligg i Solbakken spak
og lat. -- -- Ja Buro vil eg kje vera lenger!

 -- Å du Mor, du Mor, som tenkte at Buro-Tjeia
kunde vera noko for Fanteguten! -- Ho er rædd meg,
ho Serina, etter den Dagen i Løo, då eg vilde taka
henne um Halsen. Ei ven Gjente vert det; mjå og
mjuk; blåe Augo; og so dei linne, fine Kinnane med
sine søte Smilehol. Men henne kann eg kje vente på.

 -- -- Kanskje når eg kom att og var Kaftein? og
ho var fri då? -- Kven veit? Kaftein Thomassen, med
h; Kaftein C. M. Thomassen ...

Det vert leidt for han Gunnar. Men eg held kje ut
lenger. Han vert verre og verre, denne Heilag-Enok;
hæ-hæ. Og no, då han Far ikkje er lenger burte ...
Der ned fyrst. Og so til Byn. Og hyre meg. Og gjeng
det kje med ein Gong, so hev eg Heimen å ty meg
til no. Til Byn i Morgo tidleg, fyrr Heilag-Enok kann
finne meg ...

Carolus vert syvjin; ligg ei Stund og halvdormar;
høyrer Verdi kringum seg som ein lett, svevnug Sus.
Svimrande Ljos burtetter Bakkane. Kvit Solrøyk. Blåfjelli
som Eventyr langt, langt bak. Sus, Sus ... Bekkjesong
og Sus. Bjølleklang ...

Tjeia (Fantemål): Gjente.

SIDE: 131

Høgt uppi Åsen stend det ein Mann. Han svingar og
svingar med lange Armar. Det er den rasande Roland.
Nei; det er han Far. Han stend og veiftar og ropar.
"Carolus!" Carolus ris av Svevnørska og vil upp til
Far sin; tykkjest enno sjå han 'med Steinen der uppe,
og høyrer enno som ein Om etter Rope hans: "Carolus!"
"Ja!" -- han hastar av Stad. Med ein Gong er Far
hans burte. Inginting å sjå. Kvorvin som ei Syn i
den gidrande Solflaumen. Carolus held Handi yvi Augo
og stirer; kann enno ikkje skýna at han berre hev drøymt.

 -- "Ja-ja Far; eg skal koma i Nott. Tarv kje ræddast
når det bankar på Vindaugo; d'er kje Moskroen,
hæ-hæ ... Sattans Smalen! Hæs! Hæs!! -- Men
Skit. Det er siste Dagen. Lat han ganga åt Engi so
mykje han vil. I Morgo Kveld er eg i Byn; og so ut
yvi Have det blåe. Hurra boy san!"

XXI.

Då dei skulde på Slåtten Morgonen etter var Garolus
ingin Stad å sjå. Enok letst ikkje bry seg. "Han kjem
nok att." Men då dei var heime til Dugurds og sat og
slipte Ljæane, kom Kornelius hans Helge, som just den
Natti var attkomin frå Eksisen i Kristianssand; og han
fortalde, at klokka halvtolv i Natt hadde han set Fanten
med ein Tull i kvar Hand setja søryvi åt Ramstadheiî.

Endå vilde kje Enok tru det. Det var kje Råd.
Carolus kunde kje vera rømd. Han kom att. I Kveld
hadde me han. Med Munnen full av Orsakingar og Bønir.

Han kunde kje vilja takke på den Måten for vel gjort.
So lengi som Enok no hadde arbeidt med han, og det
med slikt Tòlmod, so ettergjevande og vislegt ... Og
so godt som Carolus hadde havt det her; alltid sitt visse
Bord å gå til; og aldri eit vondt Ord; og Rettleiding
og godt Stell i alt; heiltupp som Barn i Huse ... Um
han aldri so mykje var Fant kunde han då kje vilja
takke på den Måten.

Moskro: Lensmann.

SIDE: 132

Men um Kvelden kom Fante-Tomas. Han song upp
med ein Guds Jammer um "det syrgjefulle som hadde
hendt", og gjorde Avbøn for Carolus med alle dei vridnaste
Ordi han kunde finne. Den lede Luksifer var farin i
Guten, um han måtte brùka so stygt eit Ord. "Eg og
Mor hans gjorde alt som stod i vår Formuels til å
minna han um hans Uppgave og Skyldigheit; ja eg for
mi Ringheit brùka endå Gud forlate meg Magt mot mit
eige Kjøt og Blod; men han var so forherda og obstenasi
at han berre vilde til Sjøs. I Dag er han rømd til Byn
og vil hyra seg; og det vil eg beda Dykk um, Enok, i
vår store Sorrig og Benauels, at De ikkje må bli forarga
på oss au for dette."

Her var kje Tvil lenger. Enok tagna og vart kald.

Det skulde vera Takken. Og um Guten tok på Fantestig
eller til Sjøs kunde vera sliks Slag. Fortapt var han
i båe Tilfelle.

Kor dei vilde læ åt han Enok Hòve no, alle Verdsborni.
"Det fekk han for Fantevase sitt!" Alle Motstandarane
han hadde havt, både i og utanfor Fatigkommissjonen,
då han stræva med å hjelpe Fante-Tomas
til Hus, -- å kor fellt dei vilde tykkje dette var åt han.
"No kann han hava det so godt. Kvi skulde han dra
innpå oss alt dette Herke?" Og Presten vilde sjå på
han: "du har vel ikke behandlet ham ret, min kjære
Enok." Men Lars Nordbraut og hans Venir vilde sitja i
sine Møte og sukke og segja, at han Enok Hòve hadde
nok ikkje havt den rette Visdomen her.

Han vart tekin av ei kald, hard Kjensle, som han
kalla "Nidkjærheit". Denne Kjensla vende seg serleg
mot Presten, som hadde narra han innpå dette med han
Tomas. Hadde kje Tomas havt Hus no, so hadde kje
Carolus rømt. Presten var Skuld i heile Ugreida. Han
høyrde Verdi til; ikkje av Kjærleik til Gud hadde han
gjort dette, men av Lyst til verdsleg Ros; han vilde hava
Lov av dei styrande, av dei megtige på Jordi. Med
sløge Ord hadde han narra Enok med seg; Reidskap
ikkje for Gud men for Presten hadde Enok vori; og no

fellt: "tilpas".

SIDE: 133

hadde Presten teki Æra, men Enok stod att med Skammi
og Straffi. Han arga seg so upp, at han vart verande
heime frå Kyrkja tvo Sundagar etter kvarandre.

Ein fekk agte seg for dei store. No hadde Presten
teki til med noko nytt: han vilde hava Jensens Lesebok
inn i Skulane. Enok såg på Boki og såg seg harm.
Dikt og Tøv, ja Eventyr beintfram, og det som verre var:
Misbruk av Guds Namn, -- slikt vilde ein Sjælesyrjar hava
inn i Skulen! Då Saki um Hausten kom fram i Skulekommissjonen
vart Presten reint forstøkt; hans trufaste
Enok Hòve var med ein Gong Førar for Opposisjonen.

Torkjell Tualand hadde rett; Embættsmennane var spelege.
Dei søkte si eigi Ære og Vinning og brydde seg
korkje um Gudsord eller um Folke. Enok gjekk so vidt
at han tinga det nye Jåbækblade; der hadde me då eit
Blad som torde segja Sanningi -- for fyrste Gongen etter
Thranes Tid, som Torkjell sagde. Eit heilt halvt År
heldt Enok "Folketidende." Då laut han segja det upp,
av di der var so mykje Misbruk av Gudsord i det. Men
elles hadde Jåbæk Rett; næste Gong det vart Valmannsval
vilde Enok ikkje røyste på korkje Presten eller Lensmannen. -- 

 -- Etter denne heite Sùmaren vart det ein tung Haust
og ein hard Vinter. Det snødde so Vegane dreiv att;
Gong på Gong måtte dei ut og brøyte. Snøen vart
liggjande i månadsvis.

So vart det Linnvêr og Søyle med Snøslette og Kaldregn.
Nordvesten fossa um Nòvine med Buring og Brak,
og Himilen hekk blåsvart og stengd, so dei aldri såg Soli.
Men stilna det um Kveldane, fylltest Rome med Havbrak.

Enok kjende Harmhugen sin folna; han kom inn i
Tankar av eit tungare Slag.

Det var nok ikkje Presten han skulde arge seg yvi.
Presten fekk svara for sin eigin Domar; Enok kunde
hava nok med å agte seg sjølv.

Han stod i Løo og treskte; svært so lite det hadde
vorti av alt Slag i År. Det var endå verre enn ifjor;
Stadane var kje stort meir enn halvfulle. Kva kunde det
vera Gud straffa han for, i det eine som i det andre?

SIDE: 134

Han vart strengare i sin Kristendom enn nokon Gong
fyrr. Han spækte Sjæli med Orvake og Bøn og Kjøte
med Faste og stridt Arbeid; mødde seg meir enn han
hadde godt av; me skulde krossfeste vårt Kjøt. Kva
hadde kje Jesus lòti lide? Og det han, som var syndefri!
Kor mykje vondt fortente då kje me? Han spækte seg
sjølv og heile sitt Hus. Me hadde vori for late og for
trygge, so Kjøte hadde vorti for sterkt; difor var det at
Guds Hand hadde vorti so tung yvi oss. Tilbake, tilbake
til den fyrste Kjærleiken!

Som David grùna han på Herrens Lov Dag og Natt.
Kva skulde han gjera, so han rett kunde få hugmykje
seg for Herren og koma inn i den gamle trygge Barnefreden?
Han friska uppatt sine gamle Skikkar, i smått
som i stort. Men Tankane heldt seg tunge og myrke.

Denne Gongen au hadde Gud forkasta Offere hans.
Beint fram og heilt ut forkasta det. Ikkje i minste Måte
hadde han signa Strævet eller høyrt Bønine hans; kasta
burt alt ihop som gagnlaust Skrap hadde han og late Enok
stå att her til Spe og Spott for alt Folk. Det måtte
vera noko som var gali.

Ein Kveld utmot Våren, han stod i Løo og skar Hakk,
blenkte det upp for han som ein Elding: Gud hadde forkasta
Offere hans, av di det ikkje hadde vori noko Offer.

Lygn og Sjølvdåring var det, når han kalla det so;
for det hadde ikkje vori gjort av Kjærleik. I dei løyndaste
Kræane av Hjarta sitt hadde han gjort det for å få Løn.
Han hadde i Løyndom tenkt, at Gud vilde "signe" han
på andre Kantar, når han "ofra" til Fatigfolk; men
"Signing" var berre eit venare Ord for Løn.

Han slepte Arbeide or Hendane og vart standande som
nòmin. Kor stod det til med han? Var han Guds Barn?
I slikt Myrkr, i slikt kjøtelegt Sinn hadde han livt og
endå totst vera i Nåden; skulde det verkeleg vera Tøv
og Draum og Ørske alt ihop.

Rædd og uroleg gav han seg til å granske sitt Liv,
og fann snart det eine verre enn det andre.

Med all Forsaking av Verdi hadde han elska ho like

nòmin: lammet.

SIDE: 135

godt. Han såg seg gå inni Byn og handle, tinge med
Bykjeringane og ljuge so smått, til å tena ein halv
Skjeling på Smørmarki eller Mjølspande. Alltid tok han
det han kunde få, um han so visste det var for mykje;
og alltid laut dei ut med mest som minst kunde tinge,
endå dei ofte hadde minst Råd. Ein Ljugar og ein
Snytar og ein Tjuv gjekk han der inne og gledde seg, ja
takka Gud, når Snytingi gjekk godt; Minningar av Guds
Ånd slog han berre ifrå seg. At han aldri hadde komi
til å tenkje på dette fyrr!

Eller når han sat i Fatigkommissjonen og var med
å negte Hjelp til den og den Armingen, "for Konsekvensens
Skyld," som Presten sagde; -- hadde kje
Jesus sagt at me skulde hjelpe alle som bad oss? Ja
"dersom nogen beder dig om din Kjortel, så lad ham
og beholde Kappen" ... Men her låg me og tinga på
kvar Skjeling; lét Folk svelte og frjose, so me sjølve
kunde sleppe med mindre Skatt. Kva vilde Jesus segja
til det på hin Dagen? -- "Jeg var hungrig, og I gave
mig ikke at æde; jeg var tørstig, og I gave mig ikke at
drikke; går bort, I Forbandede, i den evige Ild, som er
beredt Djevelen og hans Engle" ...

Og i Skulekommissjonen, hadde han kje sìti der og
vori med Presten på Ting som han i Grunnen var imot,
so han kunde få Ros for å vera ein upplyst Mann?
Hadde han kje søkt Ære hjå Verdi meir enn hjå Gud,
ja gjort Presten til Avgud? Men "forbandet er den Mand
som forlader seg på Menneskje og holder Kjød for sin
Arm" ...

Og so ofte som han hadde skjemst for å vedkjennast
Jesu Namn, når han var ute hjå Folk; men "hvo som
skammer sig ved at bekjende mig blandt Menneskene,
ham vil jeg og skamme mig ved at bekjende for min
himmelske Fader" ...

Dom etter Dom rulla inn-yvi han, og Djevelen stod i
Kræane og lo. "Du livde som eit Verdsbarn i store
Ting; men i Småting som du visste han ikkje brydde
seg um, der var du snar til å "ofra"!" "Min Sjæl hader
eders Nymåneder og eders bestemte Høitider; jeg er

SIDE: 136

kjed af dem; jeg er træt af at fordrage dem; om de end
faste, vil jeg dog ikke høre deres Skrig; og om de ofre
Madoffer og Brændoffer, har jeg ikke Behagelighed til
dem; ja når I udbrede eders Hænder, da vil jeg skjule
mine Øine for Eder; thi Eders Hænder er fulde af Blod!"

Enok skjekkte med Munnen; slengde Armen utifrå seg
som han vilde kaste seg sjølv burt; smikka i det same hardt
med Fingrane. Han kvakk av det sjølv; såg seg ikring,
um nokon kunde ha høryt[sic] det ... samla seg att og gjekk. -- 

 -- Soleis som han no bad Morgon og Kveld hadde
han aldri bedi. Anna vart stundom mest rædd; han
brùka Ord um sine Syndir og seg sjølv, so det var reint
fælslegt. Liksom Boki ikkje lenger var kraftig nok lagde
han ho burt og bad med eigne Ord; og det var som han
kasta seg på Jordi for Gud, kraup for Gud som ein
Makk; i Mæle var Rædsle og Naud; Augo steig store
og stive fram, og Luggen klinte seg framyvi Panna sveit
og våt, so han kunde sjå ut mest som han var frå seg.

Men det var ikkje likt til at han fekk Hjelp. Det
heldt på og heldt på, noko betre, noko verre; det var
Dagar då han gjekk som i Ørska reint; Anna spurde
seg sjølv um det skulde verte no som det hadde vori
den Hausten då han Napolon døydde.

Ein stygg Skikk fekk han med det, at rett som han
gjekk stana han og gløymde seg burt; vart standande på
same Flekken i lange Stundir liksom fastmana. Helst
mot Kvelden. Kom ho i Fjose og skulde mjølke, -- der
stod han, stiv og still som ein Stein; kom ho i Kjellaren
kunde ho kje vita nokon Ting fyrr han skilde seg ut for
Augo hennar som ein svart Skugge mot ein Vegg; ho
kvakk stundom so ho fekk vondt av det. Ein Gong kom
ho yvi han i Kjøken; der stod han og slengde med Armen
og smikka med Fingrane ... det vart so forunderleg fælt;
ho veikna burt i Knéi og måtte setja seg; "å nei men
Herre Gud, Enok, kva er det no?"

"Mh!" kvakk Enok; "var det noko? Kva er det? -- 
Hm; det var kje noko." Han samla seg att og gjekk;
gjekk sin Veg med hastande Stig; og ho høyrde han
smikka endå ein Gong, då han gjekk gjenom Gangen. -- 

SIDE: 137

 -- Ein Dag stod Enok i Smia og smidde Hestskosaum.
Og Djevelen var etter han med ei hard Freisting.

Det stod for han so klårt som det var skrivi med
Eld: han var fallin ut av Nåden. Altfor lengi hadde
han vori på Tabor; der hadde han somna; då hadde
Djevelen snikt seg inn i Hjarta hans og sett seg til der,
forklædd som ein Ljosengel, so Enok ikkje skulde merke
hans Svik fyrr det var for seint. No hadde han merka
det; og no var det for seint. Domen hans stod skrìvin
i Hebræarbreve 6: "Thi det er umuligt, at de, som en
Gang ere blevne oplyste og have smagt den himmelske
Gave, og ere blevne delagtige i den Helligånd, -- og
falde fra, -- atter kunne fornyes til Omvendelse." Det
er umuligt!

Og Djevelen sagde til han: "du kann likso godt hengje
deg upp, Enok; no kann du likso godt hengje deg upp.
Ha -- ha! heng deg likso godt upp, Enok!" lo Djevelen.

Enok vart tekin av ei Villrædsle. Han kasta seg på
Kne attfor Smiestéde og skreik: "Herre Gud! Hjelp!
Straf meg ikkje i din Vrede, tukt meg ikkje i din Grumhed!
Ver meg nådig; thi mine Ben er forfærdede!
Hjelp! vend deg, Gud, og redd mi Sjæl; for dine Pile
sidde i meg, og din Hånd er svar over meg; der er
intet sundt på mit Legem; der er ingen Fred i mine
Ben for mine Synder; mine Synder gå over mit Hoved;
de er blevne mig svare som en svar Byrde! Sattan er
etter meg som ei brølende Løve og vil opsluge meg.
Hjelp! hjelp! skunda deg og redd mi Sjæl! at eg ikkje
skal vera som dei der fèr ned i Gravi" ...

Døri gjekk upp; ho Serina stakk Hovude inn: "han
Lars Nordbraut er komin -- ." Døri small att, og Serina
til Sprangs; ho hadde sét Far sin på Kne attmed Smiestéde,
kvit og stygg, med Hendane upp-mot Take ...

Men Enok reiste seg og såg mot Himilen, og han
fekk Gråt i Augo.

Bøni var høyrd. Gud vilde hjelpe. Ein røynd, trufast
Broder i Kristo hadde han sendt; den rette Mann i den
rette Stund .... "Å Gud og Fader," sagde han med
bivrande Munn, "enno hev du då kje reint forkasta meg!"

SIDE: 138

XXII.

Våren var komin; Nordvesten tok si tyngjande Hand
burt ifrå Lande, og alt livna upp.

Lynge friska på seg og Myrane grønka. Hesteblomane
glødde i Bakkane som brennande Ljos. Stykmorblomen
slo upp sine blåe Augo, bljuge, bedande Barneaugo.
Knoppar svall og sprang; Fuglar lokka og leika. Borni
kom heim frå Mark og Myr so glade at dei lo: "Vibo
er kòmo! Mor, Vibo er kòmo!"

Istadenfor Nordvesten med sitt tunge Ålvor og sin seige
Stødleik kom den linne, lettlynde Vårvinden, som blistra
og blakra frå alle Kantar og spela seg med alt, med
Bylgje og Blom, med Lauv og Lyng, med Presteskjegg
og med Gjentelokk, med Gravkransar og med Brurstas,
I denne fjasande Vårhæsen turka dei våtaste Fæn. Og
alt som kunde gro grodde og alt som kunde æse æste;
men det som var sjukt blautna og svall og avla i seg
sjølv Spirur og kimar i Mylr og Mengd til sin eigin
Undergang.

 -- Enok stridde den gode Strid. Berre han fekk tru
at Gud ikkje reint hadde stengt si Nådedør, var han so
glad som han kunde vera.

Lars Nordbraut og Legde-Guri fortalde 'n, at no fyrst
hadde han vorti ein rett Kristin; for no hadde han fengi
Mjuklynde. Og dei totte han skulde vera fegin, ja byrg
for, at Gud hadde funni han verdig til å verte røynd i
dei store Eldane.

Det var Enok au. Berre han kunde vera trygg. Men
han visste sjølv best, kóss det stod til i Hjarta hans; og
han gjekk i ein Otte som talma han jamt, at han ikkje
skulde få Nåde til å stride den gode Striden til Endes.

Denne Otten kalla Lars "den åndelege Årvågenhed";
Gud gjeve det var so. Ja det var vel so. Men Freden?
Det var det som var so vondt, at han aldri meir fekk
kjenne Freden.

Ei underleg Uro var komi yvi 'n; han fór frå det
eine til det andre; søkte nytt og nytt ustanseleg, liksom
rømande for Tankane sine. Det klåre Vitnemåle i seg

SIDE: 139

sjølv um Guds Vilje og Guds Meining hadde han kje
lenger; berre Orde måtte han halde seg til. Men Orde
var rikt, og hans åndelege Syn dimt; gjorde han det
eine, so var der eit Språk for det, og gjorde han det
andre, so syntest der vera eit Språk for det med; det
var ofte so han tottest gange reint i Blindo.

Han freista med den evangeliske Fridomen, som han
Lars tala um; lagde kje noko Lag lenger på dei ytre
Småting. Anna fekk stelle som ho vilde; dei skikka
seg likt med Verdi både i eitt og anna. Men han totte
han hadde kjent seg tryggare fyrr, då han berre beint
fram fylgde Andens Vitnemål i Hjarta sitt.

Hans gamle faste Borg mot Djevelens Lokkingar, Orde
um å ikkje syrgje, hadde dei òg teki frå han. "Sorger
ikke for i Morgen" var kje det same som "tenkje kje
på i Morgo"; me skulde nok tenkje fram, meinte Lars;
me skulde berre ikkje tenkje med "Sorg". Dette var
visst rett. Og det var ei Letting for Samvite au; Enok
hadde sjølv sét, at det ikkje var Råd å lìva utan Umtanke.
Men utryggare hadde han vorti likevel, og veikare;
å skilja millom Umtanke og "Sorg" var kje alltid so
greidt; han fann seg nedtyngd av jordiske Sutir ofte. Og
tenk då um Brudgomen kom og fann han sovande -- -- 

Utrygg, utrygg var det han var; utrygg og liksom so
åleine. Kor skulde det gange, um Djevelen sette inn
på han no; han hadde liksom ingin Rygg. Ei Trøyst
var det at Lars vanka her; og Enok negta han kje lenger
Hus til Uppbyggelsar. Men endå den beste Menneskehjelp,
kva var den tess, når det galdt?

Men det var so me skulde hava det. Han kunde kje
vente å få det annarleis enn andre Guds Born. Ja det
var fårlegt, sagde Presten, å vilja gange i denner søte
Kjensla av Fred jamt, og i Andens Forvisning. Sjå no
denne Søren Soma, som fekk slikt Tilheng burtpå Åse
i seinare Tid, og uppi Fjellbygdine; tala kje han òg um
Åndens Forvisning. Og endå var det ein Djevelens
Profet av verste Slag. Forkasta Barnedåpen, fornegta
dei kristelege gode Gjerningar, spådde Domedag til den
og den visse Tid beint imot Guds Ord; fór endåtil med

SIDE: 140

dette åndelege Ægteskape, som nok var lite åndelegt
mang ein Gong. Men "Freden" hadde han; og "Åndens
Vidnesbyrd"! Nei; me fekk nok halde oss til Orde
og til Andens Vitnemål i Kyrkja.

Og so fekk me setja vår Lit til Gud. Halde oss
fast i Frelsarhandi, um det vart aldri so myrkt både i
oss og ikring oss. Det var vel det, Gud hadde vilja vise
han hin fyrste Kvelden òg, med det forunderleg store
Nådeteikne sitt. Lite på Gud og ikkje gruvle. Halde
seg i Einfald og Tru til Barnelærdomen og Nåderådine,
og ikkje so mykje som høyre på Djevelen. Berre læ
åt Djevelen; berre vise han på Dør. "Sætter Satan
an på mig, som mit Skjold jeg viser dig, dine Sår og
Blodestrømme; strax må han tilbage rømme" ...

Ein annan vigtig Ting var det å arbeide. Ikkje Gruvlarar
og Sjukingar vilde Gud hava, men friske, glade
Arbeidsmennar. Gagns Verk kravde han av Borni sine;
Trui måtte vise seg i Gjerningar. I yrkjande Kjærleike
hadde Trui sitt Liv; me skulde vera gode Kyrkjemennar,
gode Borgarar og gode Kallsarbeidarar. Med friskt Arbeid
fordreiv ein Djevelen betre enn med Bøn, som
Luther sagde; Lediggonge var i alle Meiningar Sattans
Hovudgjerd.

 -- Enok arbeidde.

Presten, som med sann Kristinkjærleik var like blid,
endå Enok stod imot han i Leseboksaki, fekk honom til
å halde Missjonssamlingar rundt um på Gardane; der sat
han kvar Sundag Ettermiddag og las "Missionstidende"
og samla Skillingar til det heilage Verk. I det borgarlege
fekk han òg Arbeid nok; han kom inn i Heradsstyre og
i alle Slag Kommissjonar.

Ikkje mindre arbeidde han i sitt jordiske Kall. Han
tok til att med Nybròtsarbeide på Årvollen; hadde mistydt
Guds Vilje, då han slutta med det au. Saman med
Presten og Lensmann Åse tok han til å halde eit Jordbruksblad;
og her fekk han sjå, at han i mange Måtar
hadde drìvi Jordi si soleis, at Gud ikkje kunde få signe
Arbeide hans, um han vilde. Og Enok kaupte nymotens
Plogar og Horvir og tok til med Beinmjøl og mangt slikt

SIDE: 141

som han fyrr hadde fordømt; for me skulde brùka dei
Rådine som Gud gav oss.

 -- Det vart ein god Sùmar med høvelegt Regn og
varm Sol.

Kannhende Gud vilde trøyste han etter den strenge
Tukti i desse siste tvo Åri. "No, då du trur på meg
um du ikkje ser meg, no vil eg nettupp vise deg at eg
er deg nære" ...

Godvere heldt seg. Det var reint ein Hugnad å gange
ute og sjå på Åker og Eng.

Fløyelsbrun og blank bylgja den unge Rugåkeren i
Sumarvinden. Havren, som ikkje hadde ekst seg enno,
stod tung i Stråe so han lagde seg mest, saftig og djupgrøn
so han mest blåna. Men Tjukk-Engi breidde seg
med Punt og Syre og Bivregras som ein fin, raudskjengjut
Silkeduk, her og der med Flekkir av svingande Blåklokkur
eller Karve og smellande snøkvit Baliblom.

Fin og mjuk som Bomull kvitna Myrfivelen utyvi alt
Våtlende, blanda med skirt, florlett kvitt og raudspettut
blått frå Blomane av tusund Millionar Bukkeblad; ja
sjølve Åi grønka med sitt lange Leagras og Sèv; på
Hyljane såm gul og kvit Nykkjablom millom breide Blad;
og det grodde og blømde alt; Jordi var som eit Moderfang
fræva og fyllt av den skapande Allmagt.

I denne Tidi var det godt å røme den kvæve Stogo
med all Flugesurren og få koma ut; endå um Sundagen
hende det, at Enok lagde Tekstboki ihop og gjekk ut til
å "dyrka Gud i Naturen". Og Åkerhøna skrata i alle
Engir, og Steindilpa smatta og Erla skvatt; alt Slag Fugl
peip og lét; Heimen var som ei Kyrkje full av Song; alt
kvitra og kvad til Guds Ære. Og han freista å sjå
Gud i alt. "Forunderlege er dine Gjerningar, Herre, og
du gjorde dem alle viseleg."

Denne Jordflekken elska han, av di han hadde fengi' n
av Gud. "Det er kje min, det er kje min," mulla han
for seg sjølv; "d'er han Far si." Um Gud kravde at
han skulde selja alt og -- -- . Stilt og snøgt skunda
han seg framum den Tanken.

So kom Kvelden sigande med mjuke Lìtir yvi Bakkar

SIDE: 142

og Bròt. Frå Havryggen glima Soli inn yvi Lande og
spegla seg i alle Glas; det lyste uppetter Heiane som av
Demantar. Men Glansen slokna når Soli gjekk. Og
Lande seig inn i ein Fred so djup som alt skulde vera
trollsvævt. Han høyrde alle Bekkir susa; han høyrde
sitt eigi Hjarta slå. Kvite Eimar steig; breidde seg yvi
Myrane som Draumsjøar. Eit einslegt rolegt Vibeskrik
her og der. Eit Myrfuglpip langt burte. Lammebækting
frå Vollane som ein søt, linn Gråt. Lågt gjenom Lufti
eit Par pilande Ændar.

Fred, Fred. Ein uendeleg Fred. Berre i Hjarta hans
Enok var der Uro.

Det kom yvi han stundom at han var so framand; utstøytt
og burtstøytt vandra han her; fredlaus på fredsæl
Jord mest som Kain. Kvar han tenkte seg og kvar han
vilde gange, ingin å kvile hjå, ingin å hyggje seg til.
Framand var han i sitt eigi Hus. Ingin fylgde han når
han gjekk; ingin venta på han når han kom. Dei drog
seg burt når han kom; det var som dei var rædde.
Ikkje av sine eigne Born dessmeir kunde han få eit
venlegt Ord; nei ikkje um han vilde leggje seg på Kne
for deim og beda um det. Um han tala blidt til deim,
ja tala med deim um verdslege Ting, um Tøv og Tattl
som han tenkte dei kunde like, -- det same var det.
Det var som dei vart bljuge; dei skjemdest; kvart stakkars
Nei og Ja måtte han som hala fram; dei forstod ikkje
at han søkte deim og trong til deim. Og han hadde då
berre lìvt etter Orde: "hvo som ikke fornegter Fader og
Moder og Hustru og Børn og tilmed sit eige liv" ...

Og ho Anna, stakkar. Han hadde nok ikkje fari rett
fram mot henne heller. Undrast på um det kunde ha
vori betre, dersom han hadde vorti gift med henne som
han hadde til Avgud ei Tid? -- Å for noko Tøv. Å
du mangfalduge Djevel. -- 

 -- Det var ein Sundag ut i Slåtten. Enok var komin
frå Kyrkja og hadde Hug til å sitja inne ei Stund og
kvile og drøse som i gamall Tid; men alle var kalde og
sturne. Borni såg rang-øygde på han og undrast um
han ikkje snart vilde gange ut. Enok fekk slik ei vond

SIDE: 143

Kjensle; han var berre i Vegen. Han såg seg ikring
med Augo som bad; men alt var kaldt og stengt; ingin
hadde Bruk for han inne. Då vart han so umbrigd i
Andlite sitt. Han reiste seg og tok Sydvesten og gjekk.
Knapt var han utanfor Døri, so tok Borni til å læ der
inne.

Åh ja, ja.

Han gjekk ut. Og gjekk og gjekk. Att og fram;
rundt og rundt. Såg inginting; alt vart so vondt og
tungt for han.

Idag hadde Gunnar endå-til fengi vori heime frå
Kyrkja. Men det var Takken. Det hjelpte kje kor snild
han vilde vera. Ikkje um han gjorde Gud sjølv imot for
deira Skuld. Dei hata han. Det var han sjølv, som var
i Vegen for deim.

Det var Skyflokar på Himilen her og der, og Skuggar
av Skyir dreiv etter Heiane som flakkande, drivande Øyar
av Natt; som myrke, vonde Tankar. Timane gjekk; Enok
flakka i Markir og Myrar og gådde det ikkje. Tilslutt
stod han ved Heialandsvatne. Han kvakk; kva var det
for ein vond Tanke som hadde dregi han her ned?
Hastande snudde han uppyvi att. Det tok til å kvelde.
Men han hadde ingin Hug til å gange heim.

Rundt i Heiane peip Heiloî med sin einslege Tone.
Ei Vibe vart uppskræmd her og der; flaug tagall ikring
med riktande Vengir; no og då gjorde ho eit Bråkast
ned-um Nakken hans, vilde skræme han burt. Det gav
ein hard, hastig Ljod, som det kunde vera Vengtak av
vonde Åndir.

I Nord, i Aust, allstad og inginstad, usynleg og gåtefull,
mekra Røssegauken sin hole, kalde Lått. Ein
Draugelått, som døydde av inn-i Himilnatti. Frå Heialandsvatne
ropa Lomen sitt varslande Rop. Og framande
Fuglar ein aldri fekk sjå høyrdest med sine høge, rædde
Rop ut i Holmar og Heiar.

Var det dømde Åndir som måtte flakke so? -- og
varsle um Daude og Dom med sine Draugerop i svevntunge
Nætar?

Men desse store svarte Fuglane som flaug so tungt og

SIDE: 144

tagde so sturt ... det laut vera Sjælir som ikkje hadde
kunna riva seg lause frå det jordiske. Mammonsdyrkarar
som no vart refste med dette tunge Kav, og laut vasse
um i Myr og Fæn og draga til Reirs Makk og Mold og
Lyng og Strå og alt det Skrap som til var, liksom dei
aldri hadde fengi nok av jordiske Ting her i Live.
Kannhende alle Fuglane var Åndir? Heluna, som sat
so åleine og pipta på Lyngtuva si ... det kunde vera
ei Sjæl som hadde svarma på Jordi i Elskhugs Synd,
og no laut svive her i Einsemd og Fredløyse for di ho
hadde gjort eit Menneskje so reint til sin Gud; men
Vibune kunde vera Mødrar som hadde elska Borni sine
for mykje, og som no laut flakse um til Domedag og
skrike og gråte for desse Eggi som Smågutane tok ifrå
deim. -- Tull. Det var minst fyri når Helvite ikkje var
heitare! Verre, verre fekk dei nok svide, alle Jordtrælar
av Avgudsdyrkarar ...

Soli var nede. Ein lang Eldhale låg etter henne i
Nord. I Vest låg spreidde blåe Kveldskyir og kvilte,
faste og klåre som Øyar i det grønljose Himilhav. Yvi
Heiane i Sør steig ei lett, grå Tòkehildring.

Då kveiktest lågt i Sudaust eit einslegt raudt Ljos.
Det gløste fram gjenom Skysløre dauvt og stivt som eit
sjukt Auga.

Ei Blodstjerne! -- Krig, Pest; ein uforvarande, hastig
og bratt Død ... Gud vere oss nådig i Jesu Namn!

Enok skunda seg heim. Fredlaus, fredlaus ute som
inne ...

XXIII.

Det var ein Dag utpå Hausten; dei baka på Hòve.
Det dura gjenom Huse av rullande Kjevle yvi det breide
Baksteborde.

Enok stod i Kjellaren og knadde. So kom det Bòd
frå Uppstad, at ho Legde-Guri vilde tala med han. Ho
låg i Banen, vart det sagt, og livde kannhende ikkje til
Kvelden.

SIDE: 145

Gunnar laut åt Knadtròge; Enok tok på seg og
gjekk.

 -- Guri låg svært klen. Det åleitte henne å røde;
stundom var ho i Herota.

Enok sette seg med Omnkråbenken der ho låg og
tala Gudsord med henne; vart verande der heile Nonsykti.
Folke på Uppstad slagta den Dagen, so dei hadde
kje Stundir til å vera inne.

Den gamle låge Stogo var myrk i slikt tungt Vêr. Ei
Lukt var der so sur og vond, at der lite var inne verande.
I Veggjom taut Sunnanvinden med si linne Jamring; rundt
Huse høyrdest Ståk av Kråke og Skjor, som hadde
samla seg til Slagte-Gjestebod frå alle Gardane.

 -- "Om jeg end vandrer gjenom Dødens Skygger, da
er du dog mit Hjertes Klippe og min Del evindeleg,"
trøysta Enok. "No må du tenkja på Stjerna i Østerland ...
at den kann få leida deg dit der Båne er."

"Å ja," sukka eit lite pipande, halvt kviskrande Mæle.

 -- -- "Og so skal me beda, Guri.

"Når Øinene briste, og Synet forgår,
når Øret ei længer at høre formår,
når Tungen ei kan tale mer,
og Hjertet af Angst forfærdet er;

'Når mig forgår al min Forstand,
og intet Menneske mig hjelpe kan, -- 
din Hjelp, o Herre Krist! mig send,
stat mig bi i min sidste End"."

 -- "Å ja, ja."

" -- -- Ja er du kje glad, Guri .... at du so snart
kann venta Brudgomen?"

" -- -- Mig længes ..." kviskra det, "at fara herfrå ...
åh."

"Ja tenk; um ei lita Stund kanskje .... er du der
uppe og fær sjå Gud som han er, Andlit til Andlit....
og Englenes Mangetusund, og Lammet på Thronen ....
og dei tolvtusind Beseglede .... Då må du beda for
meg, Guri."

Herote: Ørske; Sanseløyse.

SIDE: 146

Ho svara ikkje; hadde lati att Augo og låg som ho
sov. Andedråtten rikla og rikta so sårt gjenom den
gule, skinnmagre Halsen.

Det kvakk i han, då ho ikkje svara; vilde ho kje
beda for han? Det kom for han eit tungt Ord av
Apostelen Johannes: "Der er en Synd til Døden; om
den siger jeg ikke, at I skal bede for den." Såg ho at
det var den Syndi han hadde gjort?

"Kristian?" kviskra Guri og slo det eine Auga sitt
stivt upp. "Er det du, Kristian?" Ho vimra med Hendane
i Lufti.

Stakkar, ho rasa. Tenkte på Son sin, han som vart
burte på Fiskje her eit År. "Gud hjelpe henne, at ho
heller må få tenkja på deg no! -- -- 

"Jesu, dine dybe Vunder
og din smertefulde Død
trøster mig i alle Stunder
udi Livs og Sjælens Nød" ..."

Han las heile Salmen, halvt for henne og halvt for
seg sjølv; og han skalv i Mæle. Kannhende skulde ho
slokne no? -- "Vær tro indtil Døden; så vil jeg give
dig Livsens Krone .... Vær tro indtil Døden ... Vær
tro indtil Døden ..."

Um ei Stund vakna ho og bad um Vatn.

Det var kje Vatn inne; han sprang ut og fann ein
Kopp. So lyfte han henne i Sengi og lét henne drikke.

" -- Du er ... god med meg .... Åh."

"Endå meir god med deg vil Jesus vera, når du
kjem til honom."

"Ja -- åh."

"Eg tykkjer det må vera so godt og lett for deg å
skiljast herifrå, Guri. Det er visst ikkje mykje som
held deg til Verdi no."

"Nei. -- Sidan den siste døydde .... åh. -- Då
skildest eg ... med alt. Åh ... Å ja; kom ...
Herre Jesus."

"Amen. -- Og so må du prøva å venda all din
Tanke til Frelsaren. Og agta deg, at det ikkje blandar

SIDE: 147

seg noko jordiskt inn i Lengten din etter å koma herifrå.
So at det ikkje er Båni dine du lengtar etter,
meiner eg .... meir enn Brudgomen. Å, me kann
aldri vera vakande nok! Djevelen er so sli etter oss,
Guri ..."

"Å ja, ja; åh ...."

"Du må prøva, Guri, um du kann bøygja deg heilt
under Guds veldige Hand. Endå um du ikkje skulde
finna Båni dine i Himilen ... må du endå ha den
same brennande Lengten; ja prisa Gud for alt. Kann
du det, so veit du at du er prydd og budd til å gange
Brudgomen i Møte."

"Åh -- å."

" -- Fær du ha det so, tykkjer du?"

"Ja. -- Men eg veit eg finn .... han Kristian."
"Det vonar eg au. Men um du ikkje skulde finna
han, -- berre du veit med deg sjølv, at du kunde vera
fornøgd då au. -- Eg hev prøvt so mykje av slikt, Guri;
eg veit kor fårlegt det er ... og kor snart me kann
dåra oss sjølve."

"Å ja, ja. -- Åh. -- Men Gud hev frelst .... han
Kristian."

"Gud frelse oss alle i sin Nåde Amen -- for Jesu
Kristi Døds og Blods Skuld! -- Amen!"

"Åh .... åh .... åh" ...

Ho Guri vart so uroleg; låg og stræva og kava; vilde
visst segja noko; det rykte i henne all Stad; rædd og
bleik bøygde han seg ned åt henne ....

" -- -- Trur du .... eg vert fordømd .... um eg
tenkjer på .... Båni mine?"

" -- -- Når du gjer ditt beste, Guri, til å halda ditt
Hjarta reint .... og so hellest set all di Lit til Jesu Sår
... so veit du, at Gud forlæt deg alle dine Syndir.
'Om dine Synder vare som Blod, ja røde som Purpur, så
skulle de blive hvide som den kvide -- " han bråstana.

Ho vart so umskift .... kava og kava som ho vilde
upp; ei djup myrk Blåning drog seg yvi Andlite hennar;
so lyfte Hovude seg med ein stiv Rykk; og ho såg på
han .... stirde ....

SIDE: 148

 Stort og villt steig Auga fram imot han i ei Rædsle
so han vart stiv. Håre reiste seg på Hovude hans,
Hendane tok til å riste; kva såg ho? kva såg ho? -- 
Då drogst Hovude attyvi; den tannlause Munnen gapte
geispande upp .... Han hadde reist seg og visste det
ikkje; Knéi skalv under han; han kava seg ut, sjakande,
halvt dettande.

Kona hans Jonas Uppstad kvakk, då ho råka han
Enok utanfor Døri. Han var grøn i Andlite. -- 

 -- Kva hadde ho set? -- Han fælte so på Heimvegen,
at det var ei Trøyst for han å råke sjølve
Fante-Tomas. Denne forklåra for han sin djupaste Anskuelse,
at Syndi mot den heilage Ande var det same
som Syndi mot Naturen, Iste Mosebok 38te Kapitel frå
det 8de til det 10de ... Men det store brestande Auga
pinte Enok, so han kunde kje fylgje med.

XXIV.

Gunnar var framsloppin.

Og no skulde Dægeren taka både Forklåring og altihop -- 
han var vaksen Kar no og vilde lære seg til å
banne -- ; for jagu var han so leid av all denne Gudelegheiti
og alle desse Bøkane, at det var reint so det
lukta for han. (Når han vart gamall kunde han tenkje
på dei Ting.)

No kom det snart Brev frå han Carolus. Og når
Breve kom, so var det berre å lure seg av ein Kveld
når dei sov; og so til Byn; og umbord med ein Gong;
so kunde dei taka 'n! -- Og so ut på det frie, vide
Have, kannhende alt til Arabia ....

 -- Men Gunnar laut vente lengi på Brev. Ved
Marknads Tidir spurdest det, at Garolus var heimkomin.
Gunnar gjekk i åtte Dagar og lengta; kom han kje snart?
Var det kje han, som kom ned i Vegen?

Ein Dag Far hans var av i Likningskommissjonen, lurde
Gunnar seg avstad sør-yvi Heiî til Fantehytta.

Framsloppin: konfirmera.

SIDE: 149

Raude og forøvne råkast Gutane att. Det var so
vidt Gunnar kunde kjenne att han Carolus.

Han hadde vorti so vaksin. Gild var han au i Sjømannsbunaden
sin, endå Dyffelspjekkerten var heller
slitin og Seglduksbroki ikkje so lite bøtt; og det var
komi noko framandt og liksom utanlandskt yvi han. Og
slik ein Sving han hadde fengi på Måle sitt! Han
sagde både "har" og "jog"; og "mangen" for mange og
"bangen" for rædd og mykje anna fint; Gunnar vart reint
bljug av det stakkars simple Bygdemåle sitt.

Ringar hadde han i Øyro på Sjømanns Vis, og på
Handi ovanum Tùmen var eit Anker og eit Hjarta innprikka
med blått; under stod Bokstavane C. M. T.; det
var for at han skulde bli attkjend um han kom burt på
Sjøen, sagde han. Men på Bryste hans var det innprikka
eit heilt Skip, som Gunnar fekk sjå, og på
Armen ei Gjente. Um det ikkje hadde vori vondt å
få alt det innprikka i Skinne? -- Ikkje noko vidare.

Det gjekk smått med Samrøda. Gunnar torde kje
koma for brådt innpå Målemne sitt, og Carolus vreid
seg for å segja Sanningi. Ufysi var der i Fantestogo
au, svart og stygt og fullt av Bos og Rusk; Ungane var
nærsøkne og utukta, og ho Gunhild, Môri, gjekk og vabba
og vavra og var full; Gunnar fekk Carolus med seg ut;
og dei fylgdest uppetter Marki eit Stykkje.

Då tok Carolus til å fortelja um, kor fælt det var å
vera til Sjøs. Dei hadde drøymt um det "frie Hav", dei;
men der var mykje meir Tvang på Sjøen enn nokon
Stad på Land; ja verre enn på sjølve Hòve. På store
Skutur var det endå verre enn det hadde vori der han
var; han hadde tala med mange um det. Og no var han
komin heim for godt; vilde begjeva Sjøen. I Byn skulde
han få Arbeid på ei Sjøbu; det var mykje likare. Av all
Magt vilde han råde Gunnar òg til å gjeva Sjøen upp;
nokon Plass hadde han kje kunna finne åt han heller.

Gunnar vart kald og flat. So lengi som han hadde
tenkt på dette, og gledt seg til det -- -- . Kva skulde
han no finne på?

Forøven: "forlegen". -- Jog: jau.

SIDE: 150

"Var eg som du, Gunnar," sagde Carolus, "so vilde
eg til Byn og gje meg i Snikkarlære. Eller stå på
Krambu, um du likar betre det. Då fær du både Fridom
og gode Dagar; og um nokre År kann du tena so
mykje Pengar, at ein tenar kje so mykje til Sjøs i all si
Tid. Når ein ikkje vert Kaftein, då; men det vert
Landsfolk aldri." -- 

 -- Det måtte Gunnar gange med. Til Avskìl fekk
han ein Fallekniv av Carolus, ein med Massingskaft og
Korkdragar og tri Blad; det trøysta han noko.

Og han tok til å tenkje på Krambui. Det skulde
nok vera gildt å stå der; og so kunde han koma til
Sjøs sidan, kannhende. Men so var det han Far. Å
få Lov av honom, når det var noko ein vilde -- uff.
Den som var fullvaksin.

Meir enn vanleg stur gjekk Gunnar no ei Tid; det var
som alt stengdest for han.

"Er det noko som er deg imot, Gunnarmann?" spurde
Far hans -- uff! denne ufysne Blidlåten, han tok til
med i seinare Tid; mykje heller vilde Gunnar han skulde
skjelle. "Nei," svara han stutt. Far hans sukka. "Eg
tykkjer det er so vondt at du aldri kann segja meg noko,
Gunnar. Du kunde då gjerne snakka med meg." Gunnar
murtagde. Kva skulde eg snakke med deg um, tenkte
han. "Er du vond på meg, Gunnar?" Gunnar vreid
seg. Kva skulde no det vera for Snakk? Far hans
sukka, langt og tungt; so gjekk han.

Men Gunnar rømde for Far sin meir og meir. Han var
so serskilt rar stundom, han Far no; fór åt med Faktir
og Åtferdir mest som han var halvgalin; kva det skulde
svara fyri kunde kje Gunnar forstå; han vart både
rædd og sinna av det.

Det hjelpte noko at Far hans var meir burte no enn
fyrr; og so var han Torkjell Tualand her mykje no; han
var Dreng hålvestundo. Ei Hjelp var det au, at han
var kje so streng um Sundagane heller som fyrr, han Far;
Gunnar fekk mest råde seg sjølv i Kveldyktine.

Hålvestundo: halve Tidi (skiftevis; t. D. ei Viku um
Gongen).

SIDE: 151

Då lurde han seg gjerne ut. Våga seg stundom på
Garden millom hin Ungdomen; vilde kje gange her som
Heimføding lenger. Men det var kje so morosamt på
Garden som han hadde tenkt. Han kunde ikkje koma
noko inn med desse andre; dei hadde ein annan Måte
i alt, og mest som eit anna Mål; dei lo kvar Stundi, og
han visste kje rett kva dei lo åt. Stundom var det som
dei gjorde Narr av han; -- "å jau, han vil nok vera
med han Gunnar au; det hjelper nok ikkje Bibelspråk
mot -- "; jøss, for Ord dei kunde brùka. Det han sjølv
fann på vilde kje falle seg her. Gjenta hans Helge, ei
frå Sørbygdi som nyleg var hitflutt, sagde endå ein
Gong: "eg kann skýna at det er du som er uppvaksin
med Fantane." Då lo dei andre so han vart reint bljug.
Og som dei stundom skjemta med Kvinnfolki både i
Åtferd og Ord, det var so han visste kje kor han skulde
gjera av seg. Skulde slikt au vera Folkeskikk?

Ein Sundag våga han seg ned til Heialand på Dansemoro.
Men han kunde kje danse og vart gangande der
for seg sjølv. Ingin brydde seg um han, og ingin kom
han i Drøs med; han kjende seg som eit Utskòt eller
ein Utbygding. I ei Kvilestund millom Dansane vart han
reint ille ute. Det var ho Olina hans Per -- som òg
var framslòppi i Haust -- ; ho sette seg til å gjera Narr
av han. Hermde etter "hjå han Enok", når dei heldt
Bøn; "alltid når ein gjeng framum Vindaugo hans Enok,
so er der ei Remjing som i eit Fjos når Kjyrne vil ha
Mat: æ -- , æ -- , æ -- , remjar dei; og e -- , e -- , e -- ,
piptar han Gunnar, ha-ha; og so ligg dei på Kne! -- 
difor må dei gå med Skinnbukser, so dei ikkje skal
slita for snart Hol på Knéi; hi-hi-hi!" -- Gunnar stiltra
seg ut; gjekk heim i fullt Sinne. Aldri skulde han tenkje
på henne Olina meir! Han vilde mykje heller ha henne
Justina Håland, um det ei skulde vera. Å nei; ikkje
henne heller. Ho hadde vori so kaut då dei var hjå
Presten sist, ho; gjorde seg so til for Son hans Napolon
Storbrekke, at det var ei Skam; inga vilde han hava;
han gav deim F -- Dægeren alle ihop, gjorde han.

Den einaste som var snild var i Grunnen ho Maren,

SIDE: 152

Gjenta; og ho heldt med han i det, at Gards-Umagane
var fælt store på det. I Skùmingane, når ho Maren
mjølka og han gav Bùje, rødde dei jamt saman, desse
tvo, mest um Giftegreidur og slikt; og Gunnar tok til å
like dette.

Ho Maren var streng. Aldri hadde ho havt Hjåsvæve,
endå so mange som hadde freista å få henne til, og
aldri skulde det koma slik Skam yvi henne heller. Det
var fælt for den som fekk Lausbarn. "Ser du kje han
Helmik Heialand, Son åt Enkja; han gjeng reint som
eit Utskòt han; ingin vil ha noko med han. Og han
tarv kje tenkja på å få gifta seg, han; han er reint
utskjemd. Og det berre av di han fekk den Lausungen
for eit Par År sidan." Gunnar visste det, og fælte. Det
var reint som der fylgde noko stygt med han Helmik; og
han skydde Folk det beste han kunde au. "Og for Gjentune
kann du vita det er endå verre!"

"At det ikkje vert fleire Lausungar," undrast Gunnar,
"slik som dei fèr åt ofte!"

"Du kann so segja;" sagde Maren tankefull. Ho hadde
eit mjukt, slørt Mæle og tala stilt, men med døyvd Eld;
Andlite var kjøtfullt og rundt, Panna lita og trong, Munnen
frisk, Tennane kvite og store. "Eg hev nok vori med
på mangt eg au. Men korleis dei steller seg og korleis
dei fer åt, so kann du då skýna dei hev det Vite -- ."

"Ja men korleis gjer dei då?" spurde Gunnar, ustø i
Mæle.

"Å, dei greider det."

Han spurde og spurde, men ho var stø; vilde ingin
Ting segja.

Ein Kveld spurde Maren um ho ikkje skulde lære han
å danse; det kunde nok lata seg gjera, meinte ho; på
låven; um Sundagen i Kveldyktine. Han vart bleik og
svara Ja. Og det kom ei ikkje god Tid for han Gunnar.

 -- Ut mot Jol vart det Føre; Gunnar var med Far sin
i Myri og køyrde Torv. Det var kaldt, so det rein i
Nasane, og tungt og mødt å vabbe i Snø og Vind.
Himilen hekk Full av Snøskyir; Lufti var grå og daud,
og alt var tilfrosi. Gunnar gjekk og skugra og fraus i

SIDE: 153

Snøvind og Sno med Augo svidande av Torvmø og Kalde.
Han fekk kje Fred til å tenkje på Gjentur dessmeir;
gjekk berre og harma seg på han Far, som alltid skulde
ut i det verste Vêre.

Minst lika han seg, når dei var i Myri og lesste.
Jamt stod han og ræddast at han Far kunde taka til med
Blidlæte sitt, eller koma med desse Fyriteljingane um å
halde Dåpspakti. Eller med dei gamle Spursmåli um
Jesus, um han elska Jesus; um han hadde bedi til Gud
i Dag; uff. Kvar Gong dei hadde lesst og kunde gange
kvar til sin Øyk att, var han so glad, han totte han drog
Anden mykje lettare.

Men han skýna at Far hans gjekk og brygde på eitkvart;
og tilslutt kom det.

" -- -- Eg undrast rigtigt på, kva du gjeng og tenkjer
på um Dagane, Gunnar. Kunde du ikkje finna på å
segja meg det? -- -- Hm?"

"Hm." Gunnar vart raud. Han Far skulde då vel
ikkje vita noko um dette med henne Maren ...

" -- -- Ja det er kje som då eg var litin," sukka
Enok. "Eg hugsar so godt -- . Min Far var ikkje just
den som snakka for mykje; og me Ungane gjekk og fann
på alle dei Ting me upp kunde tenkja til å få han i
Drøs. Og når me då fekk han til å snakka med oss
litegrand, so var me so glade som Fuglar. Men du vil
kje snakka med Far din, du, um han so bed deg um det."

Gunnar visste seg inga Råd. Kva skulde han vel
snakke med Far sin um? Å koma med anna enn Gudsord
nytta ikkje; det visste han frå fyrr. Ofte nok hadde
han fengi høyrt at me skulde gjera Rekneskap for kvart
unyttigt Ord; og ofte nok hadde han harma seg, når
alt han sagde eller spurde um vart vrengt av i Gudsord
og Hendesløyse.

"No er du framsloppin og vaksin Kar," tok Enok i att.
"So du skulde kje vera so reint bånskjen heller lenger.
Du skulde ha Framtankar, du som andre Ungdomar. Du
hev nok Garden; men det hadde eg au; og endå gjekk
eg so full av Tankar og Funderingar -- ; korleis eg skulde
brùka Ungdomen min best, so eg kunde ha noko å fara

SIDE: 154

til med, når eg fekk Garden ein Gong; tenkjer du aldri
på sovore, du?"

Gunnar vart upp i Under av å høyre Far sin tala se
verdslegt og vitugt. Kannhende det kunde nytte å våge
seg fram med -- -- ? å langtifrå.

"Å ... ein kann vel alltid tenkja," sagde han. "Men
det nytta nok ikkje stort um eg sae det, tenkjer eg."
Han vart heit.

Enok sukka. "Nyttar det kje .... å snakka med Far
din? -- -- Det er underlegt å høyra på slikt ...
for meg."

Gunnar vart endå heitare.

"Når det er noko eg hev Hug til, so plar det jamt
vera gale, tykkjer eg!" -- Det kom meir Sinne i Mæle
enn han plent hadde vilja.

Enok tagna reint. Dei køyrde heim; og Gunnar trega
at han hadde vori so stutt på det. Kven veit um han
kunde ha fengi Løyve likevel, dersom han hadde spurt no?

 -- Dei stod ved Torvskuten og lesste av; då søkte
Gunnar næmare Far sin enn vanleg. Han kunde vilja
spyrja ein Gong til.

Men Far hans tagde. Berre sukka ender og Gong, so
det var mest vondt.

Eg fær vel taka til sjølv denne Gongen, tenkte Gunnar.
Han Far er so underleg i denne Tidi; kven veit?

Gong etter Gong stod han med Orde på Tunga. Men
han fælte seg av att, til dess det vart for seint. So fekk
han heller drygje til dei kom åt Myri.

Men då dei kom dit, hadde han misst Mode att. Det
kunde vel ikkje nytte.

 -- -- -- "Kva var det du meinte," tok Far hans i,
"då du sa, at det kunde nok vera noko, du hadde tenkt
på? Kann du kje segja meg det?" Det siste kom noko
utòlegt. "Du må då vel tru at eg meiner det godt
med deg; at eg ikkje vil deg vondt? -- Det kann nok
henda eg hev vore noko streng med deg ... men du
hev då vel aldri tenkt, at ... at ikkje Meiningi var god?
 -- Kva -- Kunde du tru, at din eigin Far vilde deg ...
anna enn det som godt var.

SIDE: 155

Enok vart so underleg i Andlite.

"Nei," kviskra Gunnar med Stræv; uff, no vart det
leidt att. Men det var utrulegt å høyre dette av han
Far. Tenk han tilstod, at han hadde vori streng. Noko
varmt og mjukt lagde seg um Bringa hans Gunnar.

Til å koma yvi dette sette han i med alt sitt Mod:

"Ja eg meinte at eg kunde nok ha Hug til å koma
til Byn og stå i Krambu ei Stund, so eg kunde læra
litegrand, og tena nokre Skjelingar; ein vert so reint
Heimaling av å aldri koma ut." Han fann Ord so han
sjølv undrast på det.

Det ljosna i Andlite hans Enok; Gunnar hadde tala
mildt.

"Ja, ja, Gunnar," sagde han, og laut døyve Gleda i
Mæle sitt; -- "det var kje so gali tenkt det! -- Du
kunde nok ha Gagn av å koma ut og læra noko; og
når me kunde få deg inn hjå ein kjend og påliteleg
Mann -- . Ja sjå der kann du sjå! Du skal aldri
vera rædd for å koma til meg med sovore; du veit at
eg gjerne vil .... ha deg fram, eg. Me skal sjå, kva
Råd der kann verta med dette, Gunnar!" -- -- 

Den Dagen var Gunnar mest glad i Far sin.

 -- Mot Kvelden, i Skùmingi. stod han i Løo og hogg
ut Høy åt Smalen; Enok gjekk og stelte og gav Øykine.

Med ein Gong kom han burt åt Son sin, slo Armane
ikring han og drog han inn-åt seg. "Eg elskar deg so,
Gunnar," kviskra han; "du skýner det ikkje." -- 

Slepte so Gunnar; strauk han yvi Hovude; sukka stilt
og gjekk.

Guten stod etter som han kunde sìge i Jordi ...

XXV.

Gunnar fekk flytje til Byn.

Enok kom nok i Tankar um at det var gali: -- føye
Gunnar i hans kjøtelege Lyst; kaste han midt uti Verdi
med all Freisting og Dåring, so ung som han enno var;

SIDE: 156

slengje han beint i Gape på Leviatan. Men han kunde
kje brjote sitt Ord. Gunnar vilde tru det var Rangvilje.

Han hadde vori so snild au i denne Tidi, at det hadde
vore Uråd å gjera han imot. Det var nok vondt å
sjå, at han so gjerne vilde heimanfrå; men det var kje
annleis med Borni; dei hadde kje betre Vìt. Mor hans
studde uppunder. Ho trudde Gunnar hadde vondt av å
gange heime no. "I mange Måtar," lagde ho til med
eit sers Tonelag. Enok såg på henne; -- nei; Anna
visste kje noko. Men ymist kunde det vera; slike Gutungar
tenkte kje langt; og um den Jåla, ho Maren,
kunde ha sett seg i Hovude å bli Kone på Hòve ein
Gong -- -- 

Enok tagna. Hugsa sin eigin Ungdom; inginting å
lite på. Best å få Guten av Garde.

Men då Gunnar vel var burte, fekk Enok ei vond
Rid. No hadde han endå ein Gong synda med Vilje.
Gunnar hadde vorti Avguden hans på nytt.

Og i Guds Ord stod det tydeleg: "Thi synde vi med
Vilje efter at have annammet Sandhedens Erkjendelse, da
er der ikke Offer mere tilbage for Synden" ...

Lars Nordbraut måtte brùka all si Magt for å få
han i Logn att. Men rett som det var gjekk han og
sturde og stirde att, og det var like ille. -- 

 -- Det sette kom; det var Gjente, og Enok såg eit
vondt Teikn i det au. "Og so vert me so mange; kor
skal der koma Mat ifrå til so mange Munnar?" klynka
han. Anna var sjukleg og veik; Slìt for Bringa og vondt
i Hovude; rett som det var måtte ho få Fante-Gunhild
hit til å koppe seg; det au tok Enok tungsamt. "Det
er eg, som hev øydelagt deg," sagde han. "Kona mi
hev eg drepi; Son min hev eg sendt den Vonde i Vald;
so kann me kje undrast på, at Gud snur meg Ryggen!"

Jensens Lesebok vart innførd, endå han røysta imot;
der òg hadde Gud vanda hans Arbeid. Sjeldnare og
sjeldnare vart det hans Meiningar som gjekk igjenom i
Heradstyre, totte han. Og det store Verke han hadde
drøymt um, dette med Fantane, vende seg meir og meir
til Spott og Skam. Tomas brùka Huse sitt berre til

SIDE: 157

Vinterhie; um Sùmaren flakka dei mest som fyrr; men
når dei var heime, var det ein Ulivnad hjå deim med
Drykk og Slåsting og Uliklegdom, so det var fælt å
tenkje på at ein hadde vori med å draga denne Styggedomen
innyvi Bygdi. Det var som det låg Våbøn yvi
alt han tok seg fyri.

Med Garden gjekk det til atters År for År. Ikkje
agta han alt som han skulde lenger, og ikkje var Gud
med. Og Anna var sjukleg, so ho kunde kje heller sjå
etter som fyrr. Guds Straff, Guds Straff; det bar på
Kassa med deim; um nokre År var dei på Bygdi ....

Han kunde røde slik stundom, at ho Anna beintfram
måtte skjelle på han. Og stundom var det som dette
hjelpte.

 -- Det gjekk eit Par År på denne Måten, upp og
ned, upp og ned. I lange tunge Bylgjedrag som Have
der ute.

Når Enok hadde sine gode Tidir, var han modig;
han braut upp Jord; bygde nytt Fjos; kaupte Garden
hans Rasmiss Skare til Sùmarstøl; fann på alt og var
med på alt; "yrkjesame og iduge Born vilde Gud hava";
"med Verksemd skulde me døyva Djevelen." Han hadde
Ridir då han kaupte mest alt han såg. Istadenfor Kòla
skulde dei no hava Parafinlampe; ein ny Omn kom han
heim med ifrå Byn, ein med tri Høgdir og Dør, og med
Ilegge inne; ja han kaupte seg Karjol, og gav seg til å
byte Øykir og Kyr; det var som han ikkje hadde Fred;
noko måtte han ståke med allstødt.

Det var mange Auksjonar no utetter; Banken kom og
tok Gardane frå Folk; Lensmannen panta og selde for
Skatten; sùme gjorde Auksjon sjølve og reiste til Amerika; -- 
Enok var med allstad. Og kom heim att med alskyns Rap
og Skrap, ofte den reine Hendesløysa; "hadde fengi det
so billegt". Verst var det den Våren då Møller på
Myre rauk. Då gjekk Enok på Auksjonen i tvo Dagar;
kom so heimatt med ei heil Langkjerre full av Skrap:
Kinnemaskin, Såmaskin, Hakkmaskin, alle Slag rare
Greidur til eit "rasjonelt Hagebruk" ... Ho Anna
gløymde seg og spurde: "nei men kva vil du no med

SIDE: 158

alt dette, Enok?" Han stod eit Bìl og stirde på det;
so skjekkte han med Munnen og smikka med Fingrane.
"Det er Tull alt ihop, alt ihop, alt ihop!" -- Ho laut
trøyste han det beste ho kunde.

Men når dei vonde Tidine kom gav han reint upp.
Han var fordømd og fortapt og vasa um Helvite og um
Fatigkassa. Alle underlege Ting fann han på, og gali
vart alt; den eine Dagen hadde han "kasta Gunnar ut
på Verdsens Hav til ei Åte for Hinmannen"; den andre
Dagen var det Gud som vilde "frelse Gunnar frå Far
hans"; "han såg, at eg øydelagde han, både til Lìkam
og Sjæl; og so måtte han ta han ifrå meg." Stundom
var det Gunnar, som hadde vori so vìtug; "vìtug Kar!
han såg det gjekk gali med meg, og at Gud hadde forbanna
meg; best å halda seg burte, so kom då kje
han på Bygdi!"

Eit Folkesnakk som ho Fante-Gunhild kom med ein
Gong: at han Gunnar skulde vera komin uppi det med
eit Kvinnfolk, gjorde Enok hovdalaus for ei lang Stund.
"Våbøni ligg yvi heile mitt Hus; Gud vil forderva og
forkasta heile Ætti ... straffa mine Misgjerningar på
Borni i tusund Led"; ofte laut ho Anna berre gjeva seg
yvi og tegja.

Alt tok han seg Sutir av. Ho Serina var framsloppi
og vaks upp til ei ven Gjente, rak og lett og faktegreid;
då Enok lagde Merke til dette, tok han den Tanken at
det måtte gange gali med Serina. Sidan fekk ho mest
ikkje koma ut. Han lika kje ein Gong at ho gjekk til
Kyrkja.

Tønes Tualand, Skulemeistaren, hadde teki til å vanke
i Huse i seinare Tid; tilslutt fekk Enok Mistanke um at
det var henne Serina, han gjekk etter. Ein Kveld kom
han yvi deim attanum Løo, dei stod i slikt eit stillvori
Drøs; då Enok kom, vart dei so raude og rare; og
strakst etter sagde Tønes Godnatt og gjekk. Underleg
brått og villt brast det ut av han Enok: "kva er det
du løyp og renner etter den Husmannssonen fyri? Kva
er det, han vil deg? He? Kva hev du i Løo med han
å gjera? He?!" Han såg so vill ut at ho vart rædd

SIDE: 159

og rømde inn; Enok etter, mullande og fortryllt; i Kjøken
tok han på Anna med same Jamringi. Anna vart harm;
"du kunde då høyra deg fyre, fyrr du tok på Barne
med vìtlaust Snakk," meinte ho; "Gong på Gong hev
ho sagt til han Tønes, og i Kveld med, at det ikkje kann
verta noko; og trur du det ikkje, so kann eg fortelja deg
det alt Folk veit: at han Tønes er mest som ør for dette;
gjeng og driv ned i Heiane um Dagen reint for seg sjølv;
og til Serina sender han Brev med halvgalne Visur; -- 
ja du kann få sjå sjølv!" ho gjekk åt Bui og kom att
med eit Papir som ho gav han Enok å lesa. Ho Serina
hadde gøymt seg.

Enok såg på Visa; vilde Tønes gjera Narr au? Tenk
han skreiv på dette flate Måle. Hm!

"Å Vinden tyt gjenom Lufti,
og Marki er kald og snaud.
Gud hjelpe meg, arme Syndaren!
 -- eg vilde helst eg var daud.

"Dei balar og balar og balar
i Strid og endelaust Kav.
Gud berge meg, arme Syndaren!
 -- eg låg no helst i mi Grav.

"Presten han stend og preikar,
og Skulemeistaren skriv.
Gud trøyste meg, arme Syndaren!
 -- eg slepte no helst mitt Liv.

"Gjenta ho Lær og dansar
og gjev seg ein Fark i Vald.
Gud nåde meg, syndige Armingen!
 -- best var det å liggje kald.

"Farvel, du ståkande Verdi!
eg trur, eg er ferdug no.
Der ute skin Have blankt og blått,
og der, på Botnen er Ro -- -- -- "

Enok stakk Papire i Lomma og gjekk. Hm ... Ho
Anna hadde Tillit hjå Borni; til henne gjekk dei med
alt; men til honom -- ingin gjekk til honom. Dei var

SIDE: 160

rædde honom. Han var utanfor, han; utanfor; framand
i sitt eigi Hus; -- smikk .... smikk -- -- 

 -- Det kom ein Regnsùmar av dei verste.

I seks Vikur regnde det mest i eitt. Himilen hekk
heilt ned åt Åsane med si svære Skytyngd; Jordi flaut
med Vatn; det var som der ikkje skulde vera Skilnad
lenger millom Vatne ovantil og Vatne nedantil. Skyir
stengde til alle Kantar; Himilen drog seg ihop som ein
Sekk. Men ute i den ævelege Regnskodda myrkna Have.

Fæle Torevêr drog lågt yvi Lande med trafsande Regn
og heite Ljon; det kunde vara i Dagar. Svære Flaumar
førde Sand og Småstein og Rekstr yvi alt lågt Lende,
drog med seg Høy og skamfór Eng; Vegar vart øydelagde
og Kloppir rìvne; Høye stod og brann upp i Såtune sine,
og Slåtten stana all Stad.

Stundom var det som Herren vilde forbarme seg; Soli
rann um Morgonen tirande blank, og Himilen var rein
og blå som eit Vatn. Folk våga seg ut; kasta Såtur
og breidde Høy kunde hende det heldt upp ut til Nons
um ikkje meir ... Men dei gamle riste på Hovude.
Soli var altfor raud, og altfor ufriskt heit; dogglaus Mark
spådde kje heller godt; der var lite å vone. Og utimot
Middag dotta det seg til med Småskyir her og der;
Skyhagar drog upp i Sudaust og Sør; Småskyine vart
større og samla seg; det myrkna i Fjelli og svartna til
Havs; Soli kava og kava, men døyvdest ned ... "Å
Gud! lat di Åsyn lysa for oss!" ropa Enok mot Himilen,
der han endå leita etter ein blank Flekk.

Men blækkblåe Sky-Hav breidde seg på alle Kantar.
Soli gav upp og gøymde seg. Dei fyrste tunge Dropane
fall som vonlause Tårir. Folk kasta seg i Høye på
Helse og Liv; reiv det ihop i hivande Hast; halvroti,
halvrått i Såtur med det. Yvi Hovudi på deim ramla
det laust med Smell yvi Smell, og Regne sturta og
strøymde; våte som Kråkur laut dei då berre sjå å
koma i Hus og skifte Klæde og turke seg.

Men Høye vart standande i sine Såtur til det vart
svart, og Paddur og Frosk bygde seg Reir der, og livde
godt og fekk Sønir og Døtrar. Ein sur Snik av rotnande

SIDE: 161

Høy breidde seg yvi Lande som ei Uhyggje; men den
Engi som stod, regnde ned og rotna på Stuven; Åkeren
like eins. Dei gildaste Åkerflekkane laut dei slå og
brùka upp til Grønfôr.

Enok gjekk som innestengd millom mange Vatn, elt av
ein Otte han ikkje rådde med. Det bar mot dei siste
Tidir. Det myrkna og svartna; Lufti fyltest med Vatn og
Eld; Himilen stengdest; Soli fekk kje gjeva sitt Skin;
Heimsens Orden snudde seg og vildrast. Gud hadde
gløymt Pakti med Noa og vilde drukne Verdi endå ein
Gong. Det var kje for inginting at det hadde vori so mykje
Havbrak i Vinter, og so mange rædde, rapande Stjernur.

Han låg i svarte Nætar og skalv, når Tora skangra
yvi Mønsåsane og Regne fossa. Flaumen steig og steig.
Snart nådde han Husmurane; so steig han endå meir
og reiv oss alle burt; ut i sin skavlande gule Foss, ut,
ut i det brusande Have.

Ei Natt skræmdest han reint.

Det skimta og glødde upp frå alle Himilens Hyrno
med Eld; Eld som Svåvel og Eld som Blod, og Eld
som svingande kvite Kerubsverd; og Tora rulla og ramla
som Domedagar. Braut ut i Brak og Skòt og mest som
Skrik, himlende ville Angestskrik, -- at no brast Kvelven!
Men stundom var det som ho velte seg etter sjølve Jordi,
i Skak og Hopp som eit rullande Fjell, eller vassande,
svassande som gjenom vide Sjøar. Og Skimt i Skimt,
Skrell i Skrell; og Regne sturta og trafsa med eit Brak
som av Hestetråv; Lufti var eit hyljande Hav av Regn;
Himil og Jord grét seg saman i Angest yvi dei Rædslur
som koma skulde.

"Kors i Jesu Namn! Kors i Jesu Namn!" stunde Anna
og Enok innunder Dyna si; tilslutt kom der eit Brak so
Jordi sokk -- "Herre Jesus!!" Enok skreik, fùmla seg
upp or Sengi som etter Hjelp, kvit som eit Lik; det lukta
Svåvel; Verdi forgjekst ... "Fyrstikkur er i Skåpe!"
ropa Anna; han fekk i Ljos; fann Johan Arndt; kasta seg
på sine berre Kne; las Bøni "mod Frygt for den yderste
Dag"; og det ramla og rumla rundt alle Himlar som Verdi
var i Uppløysning.

SIDE: 162

Han dirra i Mæle; Ljose blekkte i dei brennkvasse
Ljonglim. Og Enok kjende Golve gjeva seg under Knéi
sine, når dei sværaste Slagi kom, harde og tunge som
Sprengsmellar.

Det gav seg noko, men kveiktest uppatt; fyrst ut mot
Morgonen vart det meir rolegt. Men endå brumla og
brulta det rundt ikring. Som eit jamt, døyvt, alltid på
nytt vaknande og framveltande Mummel av Guds svære
Vreide.

Då Enok kom ut um Morgonen såg han ei fæl Syn.

Håre reiste seg på Hovude hans; han vart standande
som nòmin, miste Magti yvi seg sjølv: so nær hadde
Gud vori oss i Natt. Fotefar etter den Herre Sebaot
like utanfor Døri.

Tora hadde slegi ned. Den gamle Selja stod svidd og
svart med brotin Topp; Greinine var avrivne nedetter
heile den eine Sida.

Ødelæggelsens Vederstyggelighed, Ødelæggelsens Vederstyggelighed ...

So hadde Ljone gjort eit Hopp frå Trée ned i Marki;
kasta ned Gjerde; bora Hol i Jordi; fari lenger burt og
gjort eit nytt Hol; og slik burtigjenom, Hol etter Hol,
mindre og mindre; Jordi upprìvi og upprota som av eit
skræmelegt, rasande Kjempe-Villsvin.

Han var so stygg då han kom farande inn att, so
grågrøn i Andlite og so forvend i Augo, at ho Anna
reint skreik upp: "kva er det, Enok?!"

 -- "Domen, Domen," sagde han håst; "Domen" ...

XXVI.

Lange Tidir var lìdne, og forunderlege og syrgjefulle
var Verdens Umvandlingar; både Fante-Tomas og Carolus
var komne på Fantestigen att.

Det var ei Gjente som hadde forført han Carolus.

Ho heitte Katrine og var Dotter av Finne-Barbro. Denne
Gjenta hadde Carolus råka heime i Ramstadheiî; og ho
hadde "forlikt" seg i han. Sidan hadde Kvinnfolki gjevi

SIDE: 163

Guten Elskhugsdrykk; og frå den Dagen var det ute
med Carolus Magnus.

Ho drog han burt frå Arbeide alt i eitt. Oftare og
oftare var han med henne på Ferdine hennar. Snart
viste det seg, at ho bar noko under Belte som nok var
hans. Og Enden vart, at han kom til å fylgje henne
alltid.

Då vart Fante-Tomas i Ulag; Carolus Magnus hadde
vori hans einaste Trøyst. No kunde det mest vera det
same med heile Vidtløftigheiti.

Skrap gjekk det med han sjølv au. Jordstykkje sitt
hadde han ikkje kunna brùka. Han lìvde på Fatighjelp
med Tigging innimillom og vart meir og meir làt. Stogo
hans hadde vorti eit fast Fantebøle. Alle gamle Kjenningar
tok inn der; og med deim fylgde Brennevin og
Kort, so han Tomas hadde gløymt all Folkeskikk. Og
Kjeringi, som vart sjuk og forvend av å liggje so jamt
roleg, hadde slegi seg på Flaska reint; sistpå laut ho
hava Brennevin kvar Dag, skulde ho vera styrande.

Med Borni gjekk det like eins ymist. Den eldste
Gjenta tenkte berre på å sleppe fram; so "vilde ho få
seg ein Unge i Tarmen" og gjeva seg på Utferd. Det
gjorde ho då au, so snart ho kunde sleppe til. Slo
Lag med Olaves Didriksen og gav seg på Vidvanken.

Dei tvo yngste, ho Else og han Fredrik, gjekk heime
og lærde alt som gali var. Stal Brennevin og drakk;
låg i Bakken utanfor Huse og leika Dragsmål og Kjærleik
og alt som til var. So at Tomas stundom flaug ut i
sitt faderlege Sinne og slo Ungane mest ihel. Men so
kom Mori etter i Fullskap og Vilske og skamslo han
Tomas att.

Tilslutt rann den syrgjefulle Dagen, då Fante-Tomas
misste Kjeringi si. Etter Guds djupe Rådslagningar
døydde ho frå han i Dilla ein Dag; og alt um dette i
visse Måtar kunde vera godt, so skýna Tomas snart, at
utan Kjering var han skorsett.

Og på Resten såg han seg drìvin av den harde
Skjæbnens Nødvendegheit og Inngrimheit til å taka Else

skorsett: rådlaus.

SIDE: 164

og Fredrik med seg og forlata Hytta si, som no stod der
tom og kald og full av sorgsame Minne. Slo so Fylgje
med Carolus, som rimelegt var. "Ja Verden er innful,"
sa han Fante-Tomas.

Det gjekk elles godt, so lengi ho Finne-Barbro lìvde.
Ho kunde i mange Måtar vera som ei Kone for Tomas,
ho. Og so hadde ho slikt eit flytendes Talent, at ho
kunde føde heile Flokken. Iser forstod ho seg på Summing.
Når dei var på avbakslege Stadir inn-i Fjordane
eller tilfjells, kunde ho stundom tena både Mat og Skjelingar
med å lesa yvi eit Barn eller gjera åt for ei Ku;
mang ein god Kjøtknok og mangt eit godt gamalt Plagg
fekk ho au for å spå i Kort, eller når ho viste giftegalne
Gjentur dei Mennane dei skulde få, og kva ho
elles dreiv for Småkunstir. Men so vilde Gud i sin
urandsakelege Visdom, at ho au skulde døy; og etter den
Dagen vart det svaert ubeint. Ein kunde ikkje koma
fram utan Kjering på Fantestigen heller.

Ho var glup ho Katrine au, Kona hans Carolus. Ho
kunde sùme Kunstir etter Mor si; og dei brùka ho når
Høve kunde vera; det var i det heile ei bra Kjering, so
lengi ho ikkje var full. Men Flokken var for stor, og
Tidine var tronge.

Mannfolki dugde til inginting. Han Tomas var for
langt uti Åri; Fingrane var kje so mjuke lenger, og
Augo ikkje so gløgge; til Finarbeid var han inkje tess,
og det andre gav so lite av seg. Og Carolus hadde lært
reint for lite av Fantekunstir. Han giorde Ferdir til einslege
Bygdir stundom og heldt Uppbyggelsar; då kunde
han tena litegrand. Men ein vart so snart kjend.

Fante-Tomas laut selja Plagg etter Plagg både for seg
og Borni, so han kunde få til Kaffi og Tòbakk; det
meste av Arbeidsvelden hans fór same Vegen. Snart
gjekk han rundt i Bygdine og "såg verre ut enn ein
Svenske". Og tente dei noko ein Gong, so bar det til
næraste Byen med deim; og då livde dei godt med Mat
og Brennevin, til dess dei ikkje hadde att anna enn det
dei gjekk og stod i.

Summing: Trolling.

SIDE: 165

Dei heldt seg mest nedetter Strilelande og på Stavangerkanten;
lenger aust nytta det mindre med både Uppbyggelsar
og Summing. Og allstad minka det med den
gamle Trui på at Fantane kunde trolle; Folk lærde so
mykje no. Då dei vanka so jamt på dei same Stadine,
vart Folk leide av deim au; og der vart stødt mindre å
få med Tigging. Svært ofte laut dei liggje med Natti i
Løur og Ulhus; men i kalde Tidir var det ufysi nok å
leggje seg med halvvåte Klæde i Høy eller Halm, og
fælt vondt å rise uppatt, når der ikkje var so mykje
som ein Kaffiskvett å få. For dei torde aldri gjera
Varme upp i Løom. Og Flaska var tom, berre dei var
komne ei Dags-Gonge frå Byen.

 -- Det vart ein sur Vinter med Snøslaps og vondt
Føre og isande kald Vind.

Dei drog seg seint og smått nedetter Strilelande med
den gamle Båten sin og låg ofte vêrfaste. Langt um
lengi nådde dei Stavanger, og ho Katrine fekk selt noko
Spøt. Då hadde dei lìdi vondt so lengi at dei totte dei
laut hava seg ei skikkeleg Uppkveikjing. Dei sumla og
drakk med gamle Kjenningar, til dei ikkje åtte ein heil
Klut på Kroppen meir.

So drog dei seg utyvi Nese i den isande Vinden og
fraus mest ihel. Og so fæle såg dei ut, at Folk var
helst rædde deim. Den eine Filla svimeslo den andre;
nakne Kroppen kikka ut både her og der; Hårtufsane
dingla um Hovudi på deim og fram-yvi dei blåfrosne,
svartgårutte Andlìti; Lusi var nok òg leid med deim, kunde
ein skýna. Katrine tråkla på seg alle dei Fillune ho
kunde få fat i, men kunde endå knapt løyne alt som
løynast skulde; Litle-Else tulla dei inn i ei gamall Mannfolkkufte
med eit Tòg ikring Live. Med Tomas var det
verst. Han gjekk og skugra i ei sundflengd Nattrøye
som mest ikkje hekk på 'n lenger; og Broki, som lite
anna var enn Bot i Bot og Hol i Hol, hekk etter ein
Hyssing yvi den eine Aksli. Det einaste på hans Kropp
som var noko-so-nær heilt var den Sydvesten han hadde
på Hovude; den hadde han funni på ei Fugleskræme i
ein Åker ovanum Haugesund.

SIDE: 166

Unge Thomassen var den som heldt mest på Vyrdnaden
sin; han hadde Hatt, og um Halsen eit raudrosutt
Lùmmaplagg av Bomull. Rar var han å sjå på no.
Eit Hovud høgare enn Far sin, lang og smal og slengin
og mjuk; gjekk med Nevane i Broki og hivde og duva
som ei Båtmast i Sidesjø; øvst uppe på ein lang brun
Hals eit ørlite Hovud som ein Knapp. Andlite var rundt
og flatt som ei Klokkeskive, småfregnutt, vêrbarka, med
ei Hud som Pergament; på Kjakane og ovanum Munnen
sprikte eit raudt, stridt Busteskjegg; Augo var småe,
myrke, snare, og Skallen litin og rundkvelvd mest som på
eit Barn; frå Far sin hadde han dei lause, listige Drag og
den bråskiftande Svìpen frå villt Løgje til heilagt, audmjukt
Skalke-Ålvor; på det eine Kinne var eit stort Er.

Han gjekk i ei blå Kufte av laust, grovt Vadmål.
Kufta var heil so nær som på Olbogane; og so var det
denne Flengja ho hadde fengi inni Byn no, tvers yvi
Magen; det var Olaves Didriksen han hadde vori i Kast
med. Og det var just Lage hans Olaves det: flengje
med Kniven tvers yvi Magen, og det so nett, at det
berre var so vidt Odden rispa Skinne. Katrine hadde
tråkla Flengja ihop so godt ho kunde med noko brun
Ulltråd; men endå hekk Kuftesnippane og dingla som
dei vilde dette av. Mest skralt var det med Broki; den
var bøtt både i Kross og i Krok, og svært upptrafsa
nedmed Føtane.

Dei var i Ulag på alle Måtar. Ungane gjekk og hosta
som Sauir; Gamle-Tomas hadde Rygmatisma; Katrine og
Carolus var "forkjølte"; Borni skreik for Naglabìt og Svolt;
og han Litle-Tomas, som Katrine gjekk med i Ryggbande
sitt, vilde stundom mest blåne burt for deim; dei laut
ender og då leggje seg ned med Ungen imillom seg og
tine han upp med sin eigin Varme. Det såg rådlaust
ut å klara Vinteren; og ho Katrine tok til å undrast
på, kva Beng'en ein skulde hava tvo lange Morsar gangande
her etter, når dei ikkje kunde finne på Råd!
Ho Else, som med sine tolv År var nokso rask på
Munnen alt, gnåla med på sin Måte. Dei tvo Morsane

Beng: Djevel. -- Mors: Mannfolk.

SIDE: 167

skýna godt kva Kvinnfolki meinte, og dei glytte til kvarandre
frå Sida med utrygge, granskande Augnekast.

Noko med det verste var, at det var Slutt med Tòbakkje.

Dei hadde kaupt seg ein Rull i Stavanger; men den
måtte Olaves Didriksen ha stoli. Han Gamle-Tomas
gjekk alt og togg på Fore i Tòbakks-Lùmma si og banna
og sturde og var reint utav Lag; hadde gløymt både
Anskuelsar og Aspektir. Carolus hadde sétt seg Kans
med å naske til seg ein Tòbaksstubb einstad der dei
var inne; men den gøymde han for Far sin; det var kje
noko å skifte på, totte han.

Ein Morgon var det reint ille med Gamle-Tomas. Dei
hadde legi um Natti i ei Husmannsstogu; Mannen var
kje heime, og der fanst i heile Huse ikkje Namne til
Tòbakk. Lùmme-Fore var upp-eti, og Tomas gjekk og
verkte og grein og var so tòbakkgalen, at han lite sansa
seg. Gnåla på Son sin: "du må vel ha noko du?
Du hev vel aldri-so-lite Lùmmerusk, um ikkje anna?"
Men Carolus låg der på Halmdotten sin og vreid seg
og Fraus: "neigu um eg hev! no banna eg!" Den gamle
gjekk og svinsa og snusa og leitte rundt Stogo både
høgt og lågt, og ute i Kjøken, og allstad, um det ikkje
skulde finnast nokon Ting; og so inn-til Sonen att, ør
og galin: "F. skal partera deg, skaffar du kje Far din
eit Skrå, din Skuntfakkar!" "Hald Kjeft no, din gamle
Sattan!" skreik Carolus, "annars skal eg læra deg!" -- 
Men i ei Krå hadde Gamlen funni Broki til Son sin;
den handfór han no gjenom alle Saumar; fann tilslutt,
på ein utruleg Stad, den vesle Tòbakksbìten som enno
var att; glefste den åt Munnen med ein Bikkjeglefs og
vilde på Dør; Carolus forstod Fantestykkje og treiv Far
sin i Foten; denne datt framstupes so lang som han var;
so bar det til med eit Ståk og ei Banning so det var
kje for Folk å høyre på; "stèl du og, din Dével!" -- 
"So du vil gjøyma Tòbakke for Far din, ditt Svin!" -- 
Dei låg og krabba på Golve og såg ut som dei vilde
rive kvarandre sund; Faren fekk Tak på Sonen på ein
unemneleg Stad og klemde til, so Sonen remja; Katrine

SIDE: 168

og Else lagde seg imillom med Banning og Skrik; Huse
stod på Ende; Husmannskjeringi kom farande inn og
spurde um ho skulde hente Lensmannen. Dei vart då
tilslutt skilde på det Vilkåre, at Faren skulde skifte
Skråe i tvo og gjeva Son sin Helvti.

Dei var meinte på å taka Vegen gjenom Fjellbygdom;
i Vådal skulde dei råke Olaves Didriksen og hans Flokk.

Det var kaldt men klårt den Dagen, og etterkvart som
dei rusla burtetter Vegen, Far og Son, i den lette, frostblåe
Vinterlufti og med kvar sin Skråstubb i Munnen,
kom dei i Godlag og Drøselag.

Gamle-Tomas var som han skulde ha fengi ein halv
Pæl, so kry og kveikt vart han av den vesle Tòbakksbiten.
Han tala i Høgtidsmål um Tidines Umstændigheitir
og Livets Forargelegheit. Når han såg att-ende
på dei fordna Dagar og so tenkte på, kossleissen han
no måtte valendera umkring her med Husstand og Famili
som ein Proppenrytter, um han måtte brùka so stygt eit
Ord, so kunde der nok koma mange Slags Betraktelsar
og Fyresvìv for han, både um Verdens Bestyrelse og
um Menniskens Ondskap. Carolus undrast med seg sjølv
på, kor Far hans no vilde av. "Ja den som berre visste
ein Utveg, so skulde kje eg vera sein," rettleidde han varleg.

Dei glytte til kvarandre frå Sida med eit granskande
Augnekast.

Gamle-Tomas heldt fram, og Hovude hans bøygde seg
og svinga på Stylken sin:

"Eg vil ikkje rosa meg sjølv; men det kann eg segja,
at eg alltid hev halde min Veg rein og mine Hendar frie
for alt som ikkje mitt var. Eg hadde alltid den Aspekten
for meg, at du skal ikkje gjera Herren din Gud imot, so
lengi du kan n sleppa. So at no gjeng eg her for Gud i
mitt ni og halvtredsindstjugande År og kann trygt mana
ut kvar Mann, og det finst ikkje ein som kann svara meg
eitt til tusund. lkkje ein er der, som kann stå fram
mot Tomas Fredriksen med so mykje som det som kann
liggja på den smale Enden av eit Spadeskaft og segja:
dette hev Tomas Fredriksen teki med Uredelegheit!"

SIDE: 169

Han glytte prøvande på Son sin. Andlite hadde sitt
gamle løynske Lag, og Augo krengde seg skrymtheilage
og kvite.

" -- So at det må eg segja," heldt Tomas fram i sitt
mjukaste Tonelag, "at um det skulde passera meg noko
sodant no, so vilde eg endå vera ein betre Mann enn
både Olaves Didriksen og våre andre Bekjendterar."

Carolus Magnus sette i med ein høg, laus Lått, -- 
ein glad Lått. So sagde han: "Du hev kje stort att for
ditt ustraffelege Levnet, Far! Dei hev betre Dagar dei
som er på Pagoen, enn me hev."

No lo Gamle-Tomas òg; -- ein glad Lått. Og dei
glytte til kvarandre frå Sida med Augo som forstod
kvarandre.

"Du må kje tala so lettsindigt, Carolus," formana den
gamle; "det er sørgjelege og djupe Ting dette, og Herrens
Rådslagningar er ubegripelege for oss. Men elles er det
kje sagt det vart Pagoen," lagde han til i Kvardagstone.

"Det er det same," sagde Carolus fast. "Når Arbeidsmannen
ikkje fær den halve Skjelingen han treng um han
skal lìva, so lyt han berga seg som han kann."

"Hæ-hæ, din Skøyar," lo Fante-Tomas; "hugsar du
det?"

"Eg hev tenkt mykje på det, må du tru. Og eit av
tvo. Anten gjeng det godt; og so er det so mykje betre.
Eller au vert me fakka og førde på Straff; men då fær
me det au betre enn me no hev det. Eg vil segja deg
beint ut, Far: eg kann kje gå lenger og sjå på, at ho
Katrine skal ha det soleis; og det verste er, at ho snart
skal ha smått att."

Han var ålvorsam.

Um ei Stund sat Tomas og Carolus og Katrine saman
på Vegkanten og heldt Husråd; og der vart då heile
Saki avtala og avgjord. Det måtte bli ei Råd no; og
den einaste Rådi var Spaneba.

Og det vart Glede i Flokken, og Godlag og Blidlåt;
Katrine klappa med kjælne Augo Carolus på Kinne og
sagde: "du er Rakloen min alltid, du!" -- Det var som

Pago: Tugthus. -- Spaneba: Stuld. -- Raklo: Gut.

SIDE: 170

dei endeleg såg Land. "No ikke noget Kryberi!" knota
Carolus; "berre gå på med mandelegt Mod; Gjerningen
er beslutta!" -- 

 -- Ut på Ettermiddagen skildest Katrine frå Mennane
med alle gode Ynskje; ho og Borni skulde taka Vegen
gjenom Fjellbygdine. Tomas og Carolus tok Flatlande
fat; dei vilde innum på Hòve. Der var han Carolus so
godt kjend.

Lufti var klår med linn Frost. Store gråe, rolege
Skyir låg upp-yvi Himilen frå Vest og Sør; Soli var
so vidt nede.

Det såg ut til å bli passeleg myrkt. Snøen var for
det meste avgjengin, so dei kunde koma fram allstad.
"No kann me segja som ho Finne-Barbro sae: "Fandens
Hjelp er tryggare enn Guds Hjelp!" -- lo Carolus Magnus.

Dei sprang meir enn dei gjekk; det galdt å koma fort
fram, og det galdt å halde Varmen i seg. So lengi det
var ljost av Dagen, heldt dei seg på Avvegar og Markvegar.
Mest ikkje eit Ord vart sagt. Det var ikkje Tid
til Drøsur no; og det galdt å spara på Krafti det ein
kunde.

Tvo Gongir kvilde dei; millom elleve og tolv um Natti
var dei framme.

Der var ingin Hund på Hòve, og alt var trygt. Attmed
Kjerrehusmuren fann Carolus Stigen; den sette dei
upp til Buakammersglase. Carolus drog Skorne av seg
og gjekk upp. Tok ut det eine Vindauga; lydde ei Stund;
gjorde Teikn til Far sin at alt var stilt, og kraup inn.

Døri millom Kammerse og Bui stod uppe. Han stana
og lydde etter, um det skulde liggje nokon i Buasengi.
Nei. Rolegt allstad. Inn bar det.

Hjarta hans banka litegrand; elles var han med godt
Mod. Snarare glad. Kjende seg Eigar av alt som her
var; um Natti var det Fanten som var Herre. Hadde
han Tjuroen? Javel. Stilt og smått stìga han seg fram,
eit halvt Fet um Senn, med den eine Handi framfyri seg,
um der skulde vera eitkvart i Vegen; snart stod han ved
Skatole hennar Anna.

Tjuro: Kniv.

SIDE: 171

 -- Læst? Nei. Alt uppe. Snilde Folk her i Huse.
Leit på Gud meir enn på eit Lås. Dei skulde berre
vìta kva for Gjestir dei no hadde! Ned or Skjenken
fann han med stille, vare Tak Sylvskeiîne, ei etter ei;
der var fem store og tri Theskeiîr. So tok han upp
Skatolklaffen; fann fram til det vesle Rome inst inne, der
ho Anna hadde Sylvstasen sin; underleg nok var det
Rome læst. Men det gjorde kje noko.

Han hugsa den Låsgreida; so mang ein Gong hadde
Gunnar og han i gamle Dagar leika seg her. Og av
Olaves Didriksen hadde han sidan fengi Rettleiding i den
Kunsten å "brekke" eit Lås. Han prikka med Tolekniven
litegrand; knikk, knakk! Der gjekk det. "Det
er nok som han Olaves segjer: eg hev Sjenie," mylte
han for seg sjølv.

Han tok alt han fann, eit Hodevandshus av Sylv; ein
stor gamall Sylv-armring; ein Gullring med ein Stein i;
ein stor Spiralring av Gull; ei svær gamalldags Sylvkjede;
han kjende det att alt og var mest kløkt; å dé kjære
Barndoms Dagar! Tulla so det han hadde funni inn i
Halsduken sin og stakk det i Kuftelùmma. På Buaveggen
ved Kammersdøri hekk det Klædningar; han gjorde
nokre Tak der upp og tok med seg det han kunde bera.

Og so ut. Kasta Klædi ned til Far sin; sette Glase
inn att; kraup ned; fekk Skorne på seg; so sette dei
Stigen burt att og gjekk.

Carolus kunde mest ikkje styre seg. Han var so glad;
hoppa, dansa, lo, stupa Kråke, knipte Far sin i Bakenden;
han hadde gjort Meistarstykkje sitt! Gamlen talde for 'n.
Men det nytta kje stort; so sette han til Sprangs. Då
dei var komne langt nok burt frå Husi, skifte dei Klæde.

Carolus var som galin heile Tidi. Slengde på Skjemt
Far sin i Marki; lo, hoppa, bar seg; spela Lensmannen,
som kom og vilde setja deim; tok so denne uppdikta
Lensmannen og skamslo han:

"Ja dero skal le Isingar gule og blå,
når Tjuroen og Tjaknia byrjar å gå" ...

dero: du. -- le: få. -- Ising: eig. Klædning. -- Tjuro:
Kniv. -- Tjakni: Svipe (Slagsmålsvåpen).

SIDE: 172

Gamlen banna og gav vondt, men måtte til Slutt berre
gjeva seg i Vegen. Det bar uppetter.

Snart var dei ved Brekkestampa. Her kunde ein gange
"inn og kjøpa Ty til nye Klæde!" "Er ein fyrst ute, so
skal ein ta for seg!" Carolus tok ut Glase og smaug
inn, ledug som ein Orm. "Ha, ha! Moskroen søv, og
Buroen søv, og Hundane søv; Romanisælen er Herre på
Tufti." Han rette ut gjenom Vindaugsgluggen Vev etter
Vev; då han kom med den fjorde meinte Tomas det
kunde vera nok; dei vann kje meir, sagde han. Men
Carolus dreiv på. Han lo som ein Fossekall der inne i
det myrke Stampehuse: "er ein fyrst ute so skal ein ta
for seg!" -- Endeleg kom han ut. "Du er pinende galin,
Gut; kva skal me med meir enn me kann bera?" -- 
"Åt Åi med det!" lo Carolus. Og ut hivde han Vev
etter Vev; "Hurra for Buroen! Hurra for Moskroen!"
"Ja galin er du, og på Tukthuse kjem du," jamra Faren.
Tok sine Vevir og rusla, arg og harm.

Det bar burtyvi ei Klopp, som var lagd yvi den Renna
der Stemmevatne gjekk; Carolus etter. Han var so underleg
i Lag i Kveld, so fordansande kåt: skuva Far sin
ned av Kloppi og ut i Bekken med Vevir og alt; "hå,
hå, hå, hå!" Gamlen pusta og fræste, sputta og banna,
sanka Vevine og seg sjølv upp av Vatne og vassa i Veg;
"slipe meg, skal du kje få det att ein Gong, din Utangje
du er!" Carolus lo so han stod tvikrokut.

Endeleg tok han si eigi Byrd og labba etter, sullande
og fornøgd. Det var Synd for han Far, dette; men -- 
hå, hå, hå, hå! -- 

"Å kjæra mine Tjavoar,
å kjærar inte så!
Å kjæra mine Tjavoar,
å kjærar inte så!
For elles kann I ava på Pagoen
i alle eders År."

Gamlen rusla fyri og skugra og skalv. Og banna av
Hjarta denne Helvites Guteslarken, som vilde ha Helsa

Moskro: Lensmann. -- Buro: Bonde. -- Romanisæl:
Tater. -- ava: koma.

SIDE: 173

av han. Snart kjende han at Klædi hans stivna på
Kroppen; det var Frosten som tok til å kvessast no.
Vevine på Aksli hans vart til Is, og det fraus Joklar
på Stakkane hennar Anna Hòve som han gjekk med på
Armen. Det klirra og klingra for kvart Stìg han steig,
og knaka og gav seg i den stivfrosne Broki.

Då small Carolus i å læ på nytt Lag. Og Tomas
lo med, so harm han var; "hæ, hæ," skok han seg,
"Dyden er skrøpeleg, sa Fanden; dansa i Glasbukser!" -- 

 -- Det vart ei hard Gonge gjenom vide Heiar og
lange Fjelldalar på smal Kost og i veksande Snø, til
dess dei um halvanna Jamndøger råka Folke sitt i Vådal,
mest halvdaude.

Der skifte dei Spane imillom seg og skildest. Det
som var av Sylv og Gull tok Olaves Didriksen og sette
beinast tjl Byn med; han kjende ein Mann der som
kaupte slikt; Tridjeparten av Pengane skulde han hava
for Brye og Fåren. Han sagde Carolus, kva ein skulde
gjera når ein vart fakka: negte plent, so lengi Spane
ikkje var funni, "og sidan vrida seg frå det".

Tomas tok Borni og drog austyvi; Carolus og Katrine
gav seg på Veg nordyvi att. "Og so fær me hoppas
det beste, Båni mine!" -- 

Fyrste Natti låg Carolus og Katrine på ein Fjellgard
nordanum Vådalsbygdi. Morgonen etter, då dei skulde
i Vegen att, kjem Sonen i Huse stupande inn -- : "tvo
Lensmennar med tolv Mann stend utanfyri og vil snakka
med Fanten! dei hev Børsur!"

Carolus og Katrine skifte Lìtir og såg på kvarandre.

"Stillingen er klar," knota Carolus.

"Dei er der alt," svara Katrine på Fantemål. "Kann
du sleppa ifrå dei, trur du?"

"Det vil vera meg ei smal Sak, Tjeia mi!"

"Og vert du fakka, so nektar du."

"Det nyttar Fa'n å nekta; disse Klædi me gjeng i ..".

"Til Helvites. Sjå og kom deg avstad!"

Carolus snudde seg til Kona i Huse, som stod der so
kvit som Krit og berre skalv: "Gakk ut, mi snilde Kona,

Span: Stuld, det stolne. -- Tjeia: Gjente.

SIDE: 174

og seg til Lensmannen, at det, han leitar etter, stend
innanfor Gangdøri. Og so skal du segja at Kona mi her,
ho er utanfor alt; ho veit inginting. Gløym ikkje det,
snilde Kona mi!"

Kona drog seg ut.

Carolus spende Knivbelte um seg og gjekk etter. Då
han kom ut i den ytre Døri, bad Lensmannen han stana
der; men Carolus heldt fram. Bøndane kom og vilde
taka på han; i det same gjorde han eit Byks og drog
Tòlekniven. "Er det nokon som hev Hug, so kom!"

Dei kvakk og stogga.

I same Rappe sette Carolus på Sprang burtetter mot
Fjell-Urdi vest av Garden; då Bøndane kom til seg att,
var han eit heilt Steinkast burte. Dei etter; men det
nytta kje stort; Bøndane var tunge og Fanten lett; snart
sat han gøymd uppi ei Holu i Bergurdi mest beint uppyvi
Hovude på Bøndane.

Der stod då dei i Snøen og glodde med sine Børsur
og gamle rustne Sablar og visste kje kva dei skulde
finne på.

Fleire og fleire Bøndar kom til; mest alle hadde Våpen.
Um ei Stund var Flokken so stor, at dei kunde slå
Manngard um Urdi og stengje Fanten inne. Carolus
skýna dette. Og han såg, at då vilde han vera lurd;
for koma til Fjells på denne Leidi var rådlaust.

Sùmt av det dei sagde kunde han høyre i den stille,
frostklåre Morgonen. "Dei hev vel Fast Tak på Kjeringi?"
var det ein, som sagde. "Ja," svara det; "ho
gjorde nok både ylte og beit; men no sìt ho der og
fliper." -- "Stakkars Katrinemor."

Det var nok det beste å gjeva seg likevel. Drog dei
av med Katrine, so vilde han helst vera med; ein greidde
seg betre tvo enn ein i slike Tilfelle.

Mildare Straff vart det au, når ein trast gav seg yvi.
Han kraup fram or Gøymsle sitt og ned til Lensmannen.
Sette upp sitt audmjuke Andlit og sagde, at han vilde kje
skiljast frå Kona si. "De tarv kje brùka Magt. Eg skal
fylgja godvilJugt."

Glad var Lensmannen.

SIDE: 175

Og Fanten og han fylgdest til Gards, Side um Side.
Etter fylgde Bondeflokken med Børsur og Sablar som ei
Ærevakt. -- 

 -- Um Kvelden sat Carolus og Katrine i Lensmannsarresten.

Dei sat i kvar sitt Kòt under full Vakt. Dei kunde
kje so mykje som banke i Veggen til kvarandre.

Carolus vart so underleg sorgmild. Mangt og mykje
hadde han å tenkje på no. Du Verdi; her sat han
fanga og sett og var Tjuv; aldri hadde han då tenkt, at
slikt skulde hende.

Og so var det han Far, Stakkar. Gud veit kvar han
vanka no. Kannhende var han òg fakka. Gud hjelpe
oss alle; det var vondt for ein Son å tenkje på, at Far
hans skulde koma uppi slikt på sine gamle Dagar.

Men det fekk no vera med alt som det kunde; verst
var det å tenkje på Katrine.

Han skulde visst gjera det han kunde til å få henne
fri. Og kor som gjekk so vart det no for henne ikkje
meir enn litt Vatn og Brød for Hæling. Men anten det
gjekk so eller so, -- skiljast laut dei.

Han kunde visst få både eit og tvo År. Og kor
tok han Katrine att, når han ein Gong kom ut frå den
Sorgens Bolig?

Ho var eit bra Kvinnfolk; det var ikkje det. Men det
vart ikkje greidt for henne å vanke åleine ikring i so
låke Tidir; og ikkje hadde han Vigjing på henne heller.
Han visste nok den, som vilde vera etter henne med
Forførels både på den eine og den andre Måten; og
me visste kor veike me alle var, men mest Kvinnfolki.

Han tenkte og tenkte, og Hjarta hans vart tungt og
mjukt. Utan Katrine kunde han kje greide seg; det
skýna han no betre enn nokon Gong. Ho var nok eit
grand leid når ho var full; men elles var ho den beste
han visste.

Han måtte få sagt henne sine Tankar og si Sorg.
Og då her inga onnor Råd var no til å koma i Ramport
med henne, so fekk han freiste å syngje.

Han sette i med høgt Mål, so Vaktmennane kvakk.

SIDE: 176

Det gjekk på den gamle Tater-Stevtonen, -- ein underleg
Lund, vedkjømeleg og einslungin som Vinden, når
han tutar i ein Skorstein.

"Å heia meg, du Tjeia mi,
hå miro sangrar deg!
Å heia meg, du Tjeia mi,
hå miro sangrar deg!
Å miro asjar råvefull -- 
å heiar du det, hå eg sangrar!"

Um ei Stund svara det frå Siderome; det var ho
Katrine, som song:

"Å asja inkje råvefull,
min Raklo, for meg!
Å asja inkje råvefull,
min Raklo, for meg!
For miro kammar latjot -- 
å heiar du det, hå eg sangrar!"

So sa han henne si Sorg:

"Å heia meg, du Tjeia mi,
hå miro sangrar deg!
Å heia meg, du Tjeia mi,
hå miro sangrar deg!
Du ler deg vel ein Mors igjen,
mens miro asjar kei -- 
kann eg pattja!"

Det svara frå Siderome med mjukt Mæle:

"Å dero må kje pattja,
at miro fakkar so!
Å dero må kje pattja,
at miro fakkar so!
For miro kammar Latjoheit -- 
å heiar du det, hå eg sangrar!"

 -- Dei song endå ei Stund til kvarandre um Kjærleik
og Truskap og Tòlmod i gode og vonde Dagar; men so
kom Lensmannen og sa, at dei måtte forhalde seg rolege.

Heia: høyr. -- Tjeia: Gjente. -- miro: eg. -- asja: vera. -- 
råvefull: sorgfull, ottesam -- sangra: syngje. -- Raklo: Gut. -- 
kammarlatjot: hev det godt. -- ler: får. -- Mors: Mann. -- 
kei: her. -- dero: du. -- pattja: tru. -- fakka: gjera. -- Latjoheit:
Godhug, Kjærleik.

SIDE: 177

XXVII.

Våbøni, Våbøni ...

Slag i Slag, Slag i Slag. Lém etter Lém; Bein etter
Bein; han skulde lìva og sjå sin eigin Undergang Stykke
for Stykke og Stìg for Stìg; og når han hadde lìdi alt
som lidast kunde, vilde Gud setja 'n Foten på Nakken
og trå 'n sund som ein Orm; og so til Helvite og lide
Resten.

Skræmeleg, skræmeleg var Guds Visdom; rettvis og
usvikeleg var den Herre Sebaot! Han slog der det
sveid, han; slog der det sveid ... Fyrst den gjævaste
Avguden: Gunnar; so "Lukketrée" som folna frå Rot til
Topp; so Ervesylve, hans Skatt og løynlege Liggjandefe;
hah! og han, som hadde læst Skotolskuffa. "No skal du
sjå, kva eg bryr meg um Låsi dine, og kva Avgudane
dine er tess!" Herren lo åt han, og den som er i det
høge spotta han; smikk ... smikk ...

Alt såg Enok no; so Helvites, Helvites klårt. Han
hadde elska Verdi; elska og dyrka Verdi; all Tid, all Tid.
Gud hadde sagt: du skal selja alt ditt og gjeva det til
dei fatige; men Enok hadde meint Nei. Vandare i kva
Gud sagde; Enok hadde meint sitt, han. Forherda seg
hadde han; forherda seg som Farao. Snakka seg i Logn
med Prestestøv; kjent Anden vitne i Hjarta sitt, men
gjort seg tjukkøyrd og dauv; synda med Vilje, synda med
Vilje; "Synden til Døden" heitte det i Guds Ord ...
Hah! -- prøvt å kaupe seg fri med Små-Offer, med
"Jesusborn" og Tattl og Tøv; ei Skjeppe Mjøl her og
der, som han tok seg godtgjord for i Arbeid; æh! Enok
grein med Andlìte og såg ut som dåresjuk.

No kom Gud Herren og lo åt han: "det du neita meg
godviljugt, det tek eg no med Magt! Eg var hungrig og
du gav meg kje Mat; eg var tysst og du gav meg kje
Drykk; gakk burt, du bann-støytte, i den evige Ild, som
er beredt Djevelen og hans Englar!"

Enok fekk ei fæl Tid. Domen var fallin. Orde hadde
inga Trøyst for han lenger, berre Dom. "Thi synde vi

(ikkje)vandarei: sliks Slag; like godt. -- Logn: Ro.

SIDE: 178

med Vilje efter at have annammet Sandhedens Erkjendelse,
da er der ikke Offer for Synden ... Thi det er umuligt,
at de, som engang hev smagt den himmelske Gave -- ";
umuligt, umuligt; "de skulle kastes i Ildsøen, som brænder
med Ild og Svovl; og de skulle tygge deres Tunger
av Pine; og deres Pines Røg opstiger i al Evighed"; i
al Evighed, i al Evighed, i al E-vighed ...

Det folna gjenom han. Han valna i Fingrane og visna i
Knéi; og det gjekk som Svimringar gjenom Hovude hans.

For seint, for seint; no var det for seint. So lengi
hadde han forherda seg, at no forherda Gud han. Han
prøvde seg sjølv: han vilde kje gjera Guds Vilje lenger.
Kunde kje vilja; vilde ikkje. Um det kom ein Engel
frå Himilen og sagde: "sælg alt dit Gods og gjev det
til dei fattige," -- han vilde kje, vilde ikkje; kunde kje
vilja, kunde kje vilja ... "Og Gud forhærdede Faraos
Hjerte"; smikk ... smikk ...

Og tenk; denne brennande, svidande Spott, at det just
skulde vera hans eige "Jesusbarn"; og Tomas -- ; æh!
Når Gud spotta so hadde det Klem. Og ingin Nåde,
inga Letting; dei andre fekk att det som stoli var; men
Sylvstasen hans Enok, den var burte og vart burte.

 -- Frå Carolus kom det eit langt Brev fullt av Anger
og gudelege Talemåtar; Enok kunde kje lesa det. Det
var so ulidande. Han hoppa yvi til Slutten; der stod:
"Men eg kann aldri fulltakka" o. s. fr.; "han Far og eg
hev for vår store Angers og ærlege Tilstådings Skuld
fengi Tukthuse umbytt med Botsfengsel; og det lovar eg
høgt og dyrt både for Gud og Dykk, at når eg kjem
ut derifrå, so skal eit nytt Liv byrja ..." "Skit!"
sagde Enok; "Skit" ...

Fredlaus hasta han frå Stad til Stad, utan Bidlund til
å arbeide, utan Ro til å kvile. Att og fram, att og
fram; best som han var i Kjellaren høyrde dei han på
Lofte, og best som han gjekk i Dørom og sveiv, var han
inginstad å finne. Han gløymde kva han gjekk etter og
kvar han vilde av; tok i eit Arbeid og lagde det frå
seg att; alting var gagnlaust og vonlaust. Han rømde og

Bidlund: Tòlmod; "Udholdenhed".

SIDE: 179

rømde i ei Uro so Sveiten stod i Kalddropar um Augo hans;
ofte gløymde han seg burt; seig av i Tankar; vart standande
som trollbundin midt på ein Veg, midt i ei Tropp;
smikka, smikka; mumla Ord utan Meining, fælslege Ting;
skvatt so i Veg att som skræmd; i Veg, i Veg utan Mål
eller Méd, utan Rast eller Ro; ei Uhyggje for heile Huse.

Stundom hadde han kje Fred til å sitja til Bords
dessmeir. Slengde seg ned; lét eit Barn lesa Bøni; reiv
i seg nokre Bìtar og flaug; det var eit Under kva han
livde av slike Dagar. "Eg tore kje eta," kvæste han;
"Maten er forbanna; forbanna" ...

Han fann fram sine gamle Skinnklæde og spjåka seg
til att med deim; slik ein Helvites Brand og vanheilag
Kropp skulde kje sjå ut likare. "Du kunde då klæ deg
som Folk!" skjemde Anna; han svara med eit brådt villt
Mål, ho ikkje kjende: "eg vert kje venare, når eg kjem
på Legd!" Dei verste Påfynster i Matvegen kom upp
att, men villare og utan Samanheng: "rid den Vonde
deg? kjem du med Smør? Takka til, so lengje me hev
turre Brøe!"

Bøni las han Morgon og Kveld, men på ein Måte
so det var reint stygt stundom. Alt vént og trøystefullt
sprang han yvi eller rengde um; det var som det ikkje
skulde gjelde for honom. Men kom det noko fælt, um
Synd og Fordøming og Daude og Straff, då sette han i
so høgt og villt, og med slik ei tydeleg Tilmåting åt
seg sjølv, at ein kunde skræmast.

Han hadde det so vondt, so vondt. Den gamle Otten
for Bringa var komin att, men verre; kaldare, djupare,
lenger inn; låg og tyngde som ein Daudkalde. Det var
den, som ikkje gav han Fred; og so Tankane, alle desse
ville, rædde Tankane, som gnog og gnog ustanseleg. Fæle
Tankar, fulle av Gudsspott; skræmeleg Gudsspott, so han
rømde for seg sjølv; Ljone måtte slå ned; Jordi måtte
opne seg ....

Når han endå hadde kunna sova! Men han torde
ikkje. Angesten vart so vid, so vakin -- ; det vakna
og vakte rundt ikring han med dimm, stirande Rædsle
og store skræmde Augo; i det same han skulde sovne

SIDE: 180

skvatt han høgt upp; fann seg att i den tunge Sengi
sveitt og skjelvande.

Sjeldan fekk han Svevn fyrr utpå Morgonstundi; men
då tok Draumane han. Han hekk og svimra på Toppen
av Kyrkjetòrn; låg og krabba på høge bratte Hustak utan
Fotfeste; måtte glide, glide ... men gleid ikkje; eller han
sat og køyrde nedyvi svære Brekkur som vart brattare og
brattare, brattare og brattare; sistpå var det nakne Bergstupe,
djupt ned, djupt ned ... men ned skulde han. Eller
han hadde gjort noko vondt; hadde drepi; gjekk no og
rømde for Lensmannen; stundom var han dømd og skulde
bli retta; heile Draumen gjekk ut på at han skulde bli
retta; men so kom det noko i Vegen; alltid noko i Vegen;
han stod under Galgen; stod og såg på Bile og Blokk;
men det drog ut, drog ut; vart ei einaste lang Daudrædsle.
Ein Gong drøymde han at han var ned-i ein vid stor
Kjellar; og den Kjellaren var Helvite. Der stod han og
slagta Sauir; slo og stakk; Sau etter Sau; men ei Rædsle
var yvi han, liksom det var noko fælslegt, det han gjorde.
Då han skulde sjå seg til, var det kje Sauir han hadde
slagta, men sine eigne Born. Kropp ved Kropp låg dei
burtetter Golve; lengst burte ho Anna med den minste
ved Bryste; Gunnar lyfte sin stive Arm, som var flådd
. . . Han jamra seg i Svevnen so ho Anna laut vekkje 'n.

Presten var der ein Gong, men kom ingin Veg. "Thi
det er umuligt; umuligt -- !" Anna freista den Rådi
som hadde hjelpt so godt ein Gong fyrr: sende Bod etter
Lars Nordbraut. Men denne Gongen nytta det mindre.
Lars sat og arbeidde med Enok ein heil Ettermiddag,
men vart lite høyrd. Lagde seg på Kne og bad for
han; men "der er en Synd til Døden", sagde Enok, "og
for den skulle I ikke bede." "Det er ei Djevelens Innbilning,
Enok! du må då forstå, at det er ei Djevelens
Innbilning, som han vil fanga deg i!" -- "Thi det er
umuligt -- ; thi synde vi med Vilje efter at have annammet
Sandhedens Erkjendelse, da er der ikke Offer for Synden;
der er kje Offer, Lars!!" Enok skreik. Lars gav seg
ikkje; han kom med alle dei sterke Ord um Soning og

SIDE: 181

Nåde som fanst i Bibel og Salmebok; -- Anna sat ut i
Kammerse med Døri på Glytt, og det var so vent at ho
grét; men Enok forherda seg. "Ein lydende Malm og ei
klingende Bjelde ... er det for meg no," sagde han.
"Det gjeng inni det eine Øyra og ut or det andre; det
er kje til meg." -- "Det er Djevelen. Enok," bad Lars,
han vart sjølv rædd. "Du vil då kje høyra meir på
Djevelen enn på din eigin Frelsar?" -- "Det er kje til
meg; det er kje til meg." -- "Men du hev då Lengsla?
Du vil då gjerne ha det godt med Frelsaren din?" -- -- 
"Eg vilde nok gjerne .... ha det godt." "-med Frelsaren
din ja; ja ser du det! Du må kje gje deg yvi, Enok;
du må kje gje deg yvi; Trui er i den Lengsla, og Gud
vil kje slukke den rygende Hør; det veit du!"

Han tok Johan Arndt og las høgt for Enok um "de
høie åndelige Fristelser".

"Først skal man vide, at Sjælens Bedrøvelse kommer
fra Gud; thi 1 Sam. 2, 6 står der: Herren er den, som
døder og gjør levende, som nedfører til Helvede og fører
op igjen. Dette Helvede, hvorudi Gud fører et Menneske,
er fornemmelig den åndelige Bedrøvelse og Sjælens
Trøstesløshed. -- I sådan Nød bliver et Menneske
så dybt nedstyrtet i Vantro, at det ikke kan blive sin
Tro var; al Troens Kraft sammendrages da ligesom i en
Prik og i et usigeligt Suk, hvori dog Troen selv uvidende
er skjult og forborgen. -- Og omendskjønt et Menneske
i slig Angest, Pinsel, Marter og Forskrækkelse ofte er
utålmodigt, ja vel taler eller tænker det, som er for Gud
bespotteligt og uværdigt, så tilregner Gud det dog ikke;
thi det sker imod ens Vilje og er den høieste Prøve,
hvorved Gud renser og lutrer os ..."

"Ja desse Ordi hev vori meg til Hjelp so mang ein
Gong i dei siste Åri," braut Enok av; "men no er det
berre Snakk. Kling og Klang og ei lydende Bjelde."

Lars tigga og bad han, at han ikkje måtte gjeva upp;
tigga og bad, til han fekk Gråt i Augo. Og han ropa
til Gud for denne hårdt prøvede Broder, so ho Anna der
ute grét høgt. Reiste seg sistpå og sagde Velsignelsen

SIDE: 182

yvi han Enok: "Herren velsigne og bevare dig. Herren
lade lyse sit Ansigt over dig, og være dig nådig! Herren
løfte sit Åsyn over dig og give dig Fred!"

Tomt og tankelaust, berre liksom til å bli ferdug, lova
Enok å "bia etter Herren" endå ei Tid; og med dette
laut Lars gange. -- 

 -- Endå ein Gong kom Våren. Ein sur, blåsande,
seig Vår, som aldri vilde bli Sùmar. Nordvesten taut
Dag og Natt; det fraus Kvitsunn-natti og snødde Jonsokkveld;
skulde Ljose ikkje vinne på Myrkre denne Gongen?

Enok gjekk og tutla og vavra og var mest som burte.
Underleg hålaus og viljelaus vart han; det var Dagar,
då ho Anna laut segja han fyri kva han skulde gjera,
mest som han skulde vera eit Barn. Jamt gnåla han
um at han vilde døy. Det same kven som tok han, berre
han slapp burt. "So kom han Gunnar heim, og so fekk
dé det godt alle." Ein vart både leid og yvigjevin.

"Hev du aldri tenkt på å snakka med Dokteren?"
spurde Anna ein Dag; han gjekk og tumla og flakka og
var so reint forkomin.

Han stod med Ryggen til henne og smikka med
Fingrane. "Dokteren?" braut det laust; "kva er det for
noko Djevlesnakk?"

"Ja eg for min Part trur no det at du er sjuk. Kunde
du få ei Råd, so du fekk sova betre -- "

"Sova? Eg tor ikkje sova. Eg tykkjer endå eg kann
klara Djevelen på ein Måte, når eg er vakin."

"Men du kann då skýna at det gjeng gale med deg,
når du ikkje fær sova!"

Han snudde seg til henne. Andlìte var tilgrott med
Skjeggestubb og stivt og forvrengt; Augo steig kvite og
harde ut av sine Hol; ingin skulde tru, at dette var han
Enok Hòve.

"Bitterdø!" brådde han i; det var som han hadde
fengi ein Tanke; "veit du ein Dokter som ikkje trur på
Gud?"

Ho bleikna burt der ho stod; no kom det, no kom
det; -- kva segjer du?!"

hålaus: slø; ørskin.

SIDE: 183

Han stilna av att og vart modlaus. "Fanst det berre
eit Menneskje på Jordi ... som kunde få meg til å
tru at der ikkje er nokon Gud."

"Du skulde skjemmast, Enok!"

"Den som var Fant. Fantane hev det godt; dei trur kje
på nokon Ting. Berre einkvan kunde ta Gud ifrå meg!"

Han bråsnudde og rømde; stana att -- :

"Tru det kunde hjelpa um eg gav meg til å drikka?"

Ho gjekk ifrå han. So fortryllt hadde ho kje set
han fyrr.

Han flakka avstad att.

XXVIII.

Strålande fin Sundagsmorgon.

Soli tek til å spela seg på Veggen uppmed Bokhylla.
Den glade kvite Solflekken dansar att og fram.

Ute blæs ein lett, svævande Sumarvind. I den voggar
Tréi der ute sitt unge Lauv og den bannstøytte Selja dei
Greinine, som enno lìver.

Lerke og Stare og annan Småfugl kvitrar og kved, so
glade at det er som dei småe Bringune kunde sprengjast
av Morgonjubel. Kvitt, kvitt; kvitt! titt, titt, titt, ti-it!
ti-it! tirli-tirli-tirli-ti!

Inne sìt dei ved Borde og fær seg Mat. Enok rìv i
seg ein Bìte so då og då; gløymer seg av; sìt og stirer
og glor med svevnstive Augo.

Hev kje Hug på Mat. Likar kje Mat. Kva skal han
føde på denne Kroppen etter? Den som var stød nok
... kunde berre svelte seg ihel.

Ikkje vanvyrde Guds Gåvur? -- han gjev Fenden i
Guds Gåvur. Det gjorde godt. Slik ein heit, djevelsk
Tanke: eg gjev Fenden i Guds Gåvur ... åh; det
gjorde rivande godt.

Noko anna au kvìknar derinne; noko endå heitare,
endå meir djevelsk; han vilde gjerne tenkje det; brenn
av Hug til å tenkje det; høgt; høgt; beint upp i Augo
på Han -- ; segja det, skrike det; men han torer ikkje.

SIDE: 184

Ljone kunde slå ned. Han ser berre Tanken langt burte;
det er ein framand Tanke; ein Tanke som gjeng laus; ei
Geit, ein Tankebukk, ein Bukketanke; ein Sattan av ein
Tanke som gjeng og hoppar og lær og sparkar mot Himilen
og gjer Faktir ...

Enok reiser seg frå Borde so brådt at alle kvekk.
Gjeng Fram åt Spegilen og speglar seg. Skjekkjer og
grin. Jau; det er Fenden. Det er Fenden. Ingin annan
er det som stirer ut or desse Augo og geiper og rengjer
i desse fælslege Andlìtsdrag. Smikk ... smikk; han
hastar ut. Dei høyrer han gjeng åt Bui. Tru han skal
åt Skatole att, og stå der og stire og mulle yvi den
tome Sylvskuffa?

Men Enok gjeng åt Bua-Spegilen. Han grin til seg
sjølv. "Dette var det, ho såg! Dette var det, ho såg!
Den gamle Legdehurpa hadde nok kje venta å sjå
Fenden i Augo hans Enok Hòve."

Forgjord! -- forgjord er det han er. Djevlesett som
dei galne i Evangelie. "Kom Jesus, so vilde eg au rasa
og banne og segja gakk din Veg. Jesus? -- Same Slage.
Var det sant Helvti av det som stend, so kunde han ha
frelst meg au, då eg bad han um det. Dei lovar stort,
men held ein L -- . Ja sjå der! sjå der! er det kje
Dævelen? er det kje Dævelen?"

Han gjeng nokre Stig; vert standande midt på Golve.
Smikkar, mullar; smikkar, mullar ...

Kvitt-kvitt-kvi -- itt! titt-titt-ti -- tt! Tirli-tirli-tirli-tih!
"Minst fyri for Fuglane; dei hev inga Sjæl, dei ...

 -- -- "Men eg er kje rædd deg." Smikk, smikk.
"Eg er kje rædd deg. Du er ærleg du. Du er ærleg
du. Du vil då ha meg du!" -- smikk; smikk.

"Deres Pines Røg ... opstiger i al Evighed. De skulle
tygge sine Tunger af Pine, tygge sine Tunger af Pine ...
i al Evighed, i-al-Evighed-i-al-Evighed-i-al-E -- vighed! -- 
Når du visste at eg skulde dit, kvi skapte du meg
då?! -- Hyss; Dævelen, Dævelen ..."

Han laugar seg i Helvit-Tankar, ørskar og svirer i
Svovelsynir og Eld. Grev seg djupare og djupare; drøymer
seg inn i logane livs livande; det fræser og sleikjer

SIDE: 185

uppetter hans nakne Bringe; um Armane; um Halsen;
det rýs i han; ein forvillande Tanke kjem; det må vera
godt. Godt! -- Hi! -- brennande Risling upp-etter Ryggen.
Hih. Det må svide godt. Det må svide brennande.

Halvt i Herota les han upp for seg sjølv Helvit-Verse
or den "åndelige Kjæde":

"Hvo vil beskrive mig de store Helveds Piner,
hvor Djævle-Hylen er som Hunde tuder, hviner;
der den fordømte Flok den Helved Lue rød
af Munden gnistrer ud med Svovel-heede Glød;
der Halsen Skorsteen er, hvorgiennem Luen brænder;
der Kiødet Føden er, som Helveds Orme skjænder;
der Åren åben står på hvert frordømte Lem.
Der pines, plages hart, og Døden slider dem.
De tygger Tungerne, de skjær med gløde Tænder;
de Lænke-bundne er på Lemmer, Fødder, Hænder;
der står af deres Kiød en evig Damp og Røg ..."

 -- "Uh, Steikjelukt! Steikjelukt ... Og so veit ein
då, at det vert ikkje verre ...

 -- "Gjera det i Dag? I Kveld, når det vert myrkt?
So er det gjort! Og so veit eg då, at det vert ikkje
verre." Smikk ...

 -- Ho Anna stakk Hovude inn; kremta lint, so han
ikkje skulde støkkje: "hm. Vil du kje lesa Bøni, Enok?"

Busande villt brast det utav han: "Helvite vert heitt
nok åt meg, um eg ikkje les fleire Bønir."

"Skjemmest du kje, Enok? -- Du er då kje galnare
enn du veit kva du segjer og gjer. Sjå um du kann
kje aga deg, når her er framande Folk! Eg vil kje
høyra slikt meir; so mykje du veit det. Det er so fælt
at eg hev reint vondt av det. Borni skulde du au tenkja
på, -- korleis det må vera for dei å høyra og sjå
på slikt. -- Vil du kje til Kyrkja heller?"

Rolegare, modlaust svara han: "når Hunden kjem i
Kyrkja vert han utjaga."

" -- -- Eg tykkjer kje du skulde gjeva so reint upp
alt, Enok. Du er då so klok -- : du veit betre enn
du steller deg til. Kom no og hald Bøni; og sansa deg
litegrand. Du kann då vìta det gjeng gali, når du gjev
deg yvi."

SIDE: 186

"Å ja du hev Rett, Anna. Du hev Rett"; han slo
yvi i Gråtemål.

Litegrand etter gjekk han inn åt Stogo og fann fram
Salmebøkane.

Sette seg ved Leseborde og bledde lengi. Salmen på
Dagen lika han ikkje. Fann kje noko som han lika;
bledde att og fram. Dei andre sat stille og venta. Tikk
-tikk; tikk-tikk, sagde Stoguklokka seint og tòlmodigt.

Kvitt-kvitt-kvi-itt! Titt-titt-ti-iti! ti-itt! -- Ja dei
kann nok syngje, som ikkje skal liva æveleg ...

Endeleg sagde han dei fekk slå upp No. 230.

Hardt og stygt sette han i:

"Hjertelig mig nu længes
efter en ... End'!"

 -- "salig" sprang han yvi. Villare og villare hasta han
i Veg:

"Thi ynkelig jeg trænges
af Drøvelse og Elend.
At vandre er-jeg-rede!
fra Verden-med-en-Fart!!
Til -- -- -- -- ;
kom, -- , kom nu snart!"

"Himmeriges Glæde" og "Jesus" sprang han yvi. Det
var skræmelegt å sitja og høyre på.

Sidan laut dei syngje åleine for det meste.

Kvitare og kvitare skein Soli; gladare og gladare spela
Solflekken seg. Dansa på Veggir og Golv; lyste på
Stakken hennar Anna; leika i det sveitte Håre hans
Enok; skvatt so uppi Róte, der Flugur i Tusundtal krauma
og kraup. Skuggen av den gamle Raunen, som svinga der
ute i Sumarvinden, vogga seg på Veggen ved Klokkehuse
og på det brune gamle Sengje-Umhenge; alt var
Sol og Sùmar. Og endå var det som dei skulde sitja i
ei Lik-stogu.

Salmen drog seg utyvi til Verse: "Du arme, bedrøvede
Enke, mistrøste dig ei så"; då kom ho Anna på Gråten.

Rót: Loftgolve yvi Stogurome.

SIDE: 187

Enok ramsa upp Bøni i ei Hast og gjekk ut; dei såg
han kje att fyrr utpå Kveldsida. -- 

 -- Oftare og oftare lét han vera å halde Bøn; og det
var so fælt, totte ho Anna; det var som han gav upp si
siste Von. Men det verste var, at han gav seg til å
røde um å gjera Ende på seg.

Anna gjekk med ein Verk for Bryste kvar Dag, og var
stundom so sjuk at ho helst skulde ha lagt seg; men
ho torde ikkje; ho var nøydd til å halde seg uppe.
Hadde det ikkje vori han Torkjell Tualand, so hadde ho
aldri haldi ut. Men han tok alt på sin Måte han, og
hjelpte henne au til å bera det lettare.

"Heh! -- dei drep seg kje dei som snakkar um det;
du tarv kje vera rædd. Og no skal du sjå at han
sveitar av seg den fæle Gudsfrygti au, so det kann verta
likare sidan att."

Det vart Torkjell som styrde Garden; når Enok hadde
sine verste Ridir, brydde han seg kje um nokon Ting.
Og Torkjell fekk ei Magt yvi han som gjorde han godt.
"No skal du kje fara med slikt Tattl," sa Torkjell lognt;
"no skal me ut og høya." Enok vart rolegare; "den
som kunde vera som du!" -- "Ja kvi kann du kje det?"
meinte Torkjell; "du hev same Guden du som eg." -- 
"Han høyrer kje meg lenger, Torkjell." -- "Å, du fær
skrika." -- "Eg hev både skrìki og ropt; eg hev legi på
mine Kne og tigga som eit Barn; men det hjelper ikkje."
 -- "Eg var tilfreds um du hadde stae på Hovude! Du
er for snar til å gje deg, Enok; med store Herrar må
ein gjeva Tòl." -- "Når eg berre hadde ditt Huglynde."
 -- "Ja du tek deg Verdi for tungt, Enok." -- "Men det
var vel just i vår Sorg og Naud ... at Gud skulde
hjelpa oss!" -- "Hjelp deg sjølv, Enok. Slå Tankane
frå deg og legg deg i Arbeide, og ver som du var fyrr;
so fær du sova au, og so jamnar det seg. Berre ein hev
Helsa, so -- . Helsa gjev Mod, og Mod ber Mann yvi
Bekk." -- 

 -- Sùmaren vart varm, døynevarm; dei vonde Ridine
gjekk ofte på, og full Kar var Enok aldri.

Han kjende so mykje rart vondt; vondt, som ikkje var

SIDE: 188

noko vondt; som han ikkje kunde gjeva Greide på og
som ingin kunde skýna; Sjæle-Talm som tok på Kroppen;
Brenningar som iste; Isingar som brann; Flòg i Hovud
og Prikking i Hud; Sòg og Slìt og Kaldkitling i Magen;
Tyngd og Magtløyse; snøgge, forvillande Svimringar; sviktande,
veike Kne; men alt ihop var det eine og same:
Angesten,
den kalde, svarte Angesten som låg for Bringa
og saug som ei Natt, som eit Gap, ein Svelg, tom og djup
og utan Vìt, utan Grunn eller Grense.

So snart den gav seg, letna det med alt; han totte kje
det vanta han noko vidare. Han kunde jamvel stundom
sukke til Gud. Men berre det hende den minste Ting;
um ein Kalv var sjuk; um ho Rakel slo sund ein Kopp;
um Litle-Paulus fekk Hol på Skorne sine, ja ofte utan
nokon Grunn, -- kom Angesten veltande som ei Myrkeskodd
av Have. Og strakst misste han Take i seg sjølv;
dreiv for kvar farande Tanke viljelaus og ør; han var
som ein Kork i Dragsug.

Han hadde Ridir då han ikkje fritt fekk draga Anden;
var som innestengd; hadde Kjenningar som han var lìvande
lagd i Kiste; eller liksom av store, dimme Tåke-Augo
som glodde på han; og Bryste snørde seg, so Andedragi
vart til tunge, djupe Hjartesukk. Stundom vart alt
ikring han so framandt. Det drog seg ifrå han, kom
han kje ved; han gjekk inne i eit vidt, tomt Rom åleine
med seg sjølv og noko stygt han ikkje såg; men utanum
Trollringen stod hi Verdi og glodde og fælte; og han var
rædd at alt som ikring hart var skulde setja i og skrike,
villskrike, remja i med Gråt, himlende vill Angestgråt ...

Vatn, Vatn; sløkkje all denne Brand og Pine i eit djupt,
djupt Vatn ... Gud frelse meg!!

Den som endå hadde havt nokon å røde med; å
jamre seg fyri! Å, um han kunde vinne att Borni sine.
Det kunde vera det same med Gud; berre han kunde
få att Borni. Tenk um han Gunnar kom heim, og vart
glad i Far sin att, som han var då han var litin! Slike
Tankar kunde få Enok på Gråten mest.

 -- Noko fælt leidt hende. Dei laut byte Gjente midt
i Åre; ho Maren, det Slarvetinge, hadde vorti med Barn.

SIDE: 189

Den Ukjura han Helmik Heialand skulde vera Skuldi;
han slepte seg nok reint yvi, det Menneskje. "Våbøni!
Våbøni!" bråka han Enok; "for mi Skuld kastar
Gud Vanære yvi heile mitt Hus. Kvi Fenden gjeng eg
her? kvi gjer eg kje Ende på meg, so Guds Vreide
kunde venda seg!"

Det sveiv rundt i Hovude hans, sleit og vreid, til det
verkte og glødde under Pannekvelven. Det kom ei Prikking,
inni Heilen; ein linn, pinande Klåe; ei Kjensle som
um Heilen svall upp og vart for stor og låg og kitla og
kitla mot Beinverke; underlege Påfynster kom; han fekk
Hug til å stå på Hovude; til å stupe Kråke. Tankane
gjekk i Ring, heitare og heitare, ræddare og ræddare;
han skvatt upp og jaga deim, men kunde kje vera
deim forutan heller; det vart so tomt og utrygt då; alt
gleid burt og han sjølv med; so gav han seg yvi og lét
Tankane tumle som dei vilde.

Men stundom gjekk dei burt av sjølve-seg; drogst av
ei framand Magt ut i svimrande Natt, i det ævuge Myrkre;
han stod etter burtgløymd og burtkomin med fiktande
Hendar og ørskande Minur, mullande Ord han ikkje forstod,
Banningar, Bønir, meiningslaust Tull; det høyrdest
i Herota for han som ein annan skulde røde.

 -- Det var ein Kveld Djevelen elte han framifrå.

So fortumla var han, at han visste kje kvar han gjekk;
hugsa kje til seg, var som frå Samlingi; men kvar han
gjekk og ikkje gjekk, so kom han Gong etter Gong til
Heialandsvatne; like innunder den vesle Hamaren, der
Vatne var so djupt.

For tridje Gongen stod han der no i den myrknande
Kvelden.

Vilde Gud det?! vilde han tillata det? Gav han Djevelen
fritt Spel! Enok kasta seg å Gruve i Lynge; tok
Tak med båe Hendane; heldt seg fast; Skjelvingar
og Rykkjingar gjekk 'n gjenom Kroppen; men Djevelen drog
og drog, nærare og nærare; nærare og nærare ... og
Vatne der nede lokka og lokka, sutla og skvala, so koseleg
og so smått ...

sleppe seg yvi: gjeva seg upp; "forfalde".

SIDE: 190

"Gud i Himilen; dette vil du kje; dette vil du kje!!"
 -- Kor lengi han låg der og stridde for sitt Liv, det
visste han ikkje; tilslutt hadde han krabba seg eit Stykke
upp etter att; men Djevelen drog, og Vatne lokka.

Då var det eit hardt, sterkt Mål i Heiî sunnanum
Vatne som sette i og song. Det var han Tønes Tualand,
Skulemeistaren.

"Ein Lyktemann i Kvelden sviv,
ein fredlaus Gut;
so blæs det upp, og burt han driv
og sloknar ut."

Dei sorgtunge Tonane dreiv vidt yvi Heiî i Kveldstilla;
der døydde dei utan Svar. Men for Enok kom dei som
ei Svaling.

"Han kvervdest burt i Skoddeflaum,
i Regnhjelm grå;
men dette var hans beste Draum:
å slokne få.

"Av Myr og Eim han sjuk var fødd
til Natteferd;
ein heimvill Draug, av Live mødd
han vanka her."

Songen drog sør-yvi, lenger og lenger burt; siste Verse
kunde Enok so vidt skilja.

"Som Ljose hev den eine Draum!
å brenne ned, -- 
han helsa glad den Skoddeflaum,
som gav han Fred."

Ei Vipe flaksa rundt i Lufti og tagde. Døyvd Å-sus
skar hit frå Brekkehøgdom. Langs-etter Strendine steig
Kviteimen sval og mjuk og breidde seg yvi Sev og
Steinar.

Enok låg i Lynge og grét. "Du hev frelst meg!
Store Gud, du hev frelst meg! og høyrt mi Bøn! Store,
kjære Herre Gud, du hev høyrt mi Bøn og frelst meg!"

SIDE: 191

XXIX.

Han gjekk heim; sov roleg um Natti og vakna um
Morgonen med klårt Hovud.

Han torde kje tru på det; gjekk heile Dagen og
undrast og ræddast; det kom vel snart; det kom vel
snart ... Men han fekk Fred heile Dagen. Um Kvelden
bad han ei hjarteleg Bøn.

"Kjære Frelsar," sa han stilt, "du hev vori god med
meg i Dag og lati meg endå ein Gong få sjå di milde
Åsyn. Og kjenna di sterke Frelsarhand. Og du lét
meg få tru, at det er av Nåde og ikkje av Vreide, at
du tuktar meg so hardt i denne siste Tid ... at eg tilgagns
skal få sjå, kva eg er i meg sjølv, når ikkje
du hjelper. Å Herre, eg takkar deg; eg takkar deg!
Å, dersom det no var din Vilje -- dersom du såg det
var Råd ... å sleppa meg ut or denne store Rædsla,
som eg med mine Synder og mitt Ovmod so syrgjeleg
væl hev fortent. Å, dersom du kunde lata meg få
kvila, Herre, um det so berre var ei Stund; kvila frå
dei store Angestar. Ja Herre, um du i din Nåde kunde
lata denne Kalk gå ifrå meg! Um du kunde lata meg
få tru på din Nåde; um du vilde stydja og hjelpa
meg i den tunge Strid, at eg ikkje skulde liggja so reint
under! Å, du hev sagt, at du ikkje vil lata oss prøvast
yvi vår Formue. Og du vil ikkje ein Synders Død; du
vil at han skal umvenda seg og lìva. Å kjære nådige
Frelsar, eg bed deg av alt mitt forpinte Hjarta for ditt
eigi dyrebare Blods Skuld, hjelp meg. Du, som sjølv
leid den store Angesten i Getsemane Have, so at du
sveita Blod; du, som i Daudens Naud på det heilage
Tre sjølv måtte kjenne at Gud hadde forlati deg ... å
du veit mi Naud; og du veit kor veik og hjelpelaus eg
er; å, du vil vera med meg og halda mi Hand gjenom
Daudens Skuggedalar.

 -- "Men," heldt han fram med ein lang, skjelvande
Sukk; -- "er det din Vilje, at eg enno ei Tid skal tumla
um i denne Forvildelsen ... Du ser det, Herre. Du
må forstå, at det er meg best. Du kjenner meg, og

SIDE: 192

veit kva eg treng ... og kva eg tòler. Eg gjev meg i
di Hand; eg set mi Lit til deg. Men, Herre ... ver barmhjertig
..." Mæle brast. Med Tårir heldt han fram:
"ver barmhjertig! Gakk ikkje reint burt frå meg; lat
meg aldri vera reint åleine. Hav eit Auga med meg,
Herre; hev alltid eit Auga med meg! Spara meg, um du
kann, for dei fæle Bespottelsar og dei djevelske Tankar!
Og før meg so, Herre, endå når eg ikkje rett sansar
meg eller kann rå meg sjølv, -- før meg so, Herre, at
Utgangen kann verta god, til di Ære og til Frelse for
denne arme Sjæli. Og ein Ting, Herre, vil eg krevja
av deg"; -- han stilna av i Mæle som han vart rædd.
"Du veit, kva Djevelen kviskrar til meg i svarte Stunder;
 -- du veit det Herre!!" han skreik upp. "Det vil du
kje gje han Lov til; det vil du hindra! Gjer med meg
som du vil; men fri meg frå det vonde!! -- Fader vår,
du som er i Himilen, helliget vorde dit Navn ..." -- 

Etterpå song han med stilt Mæle:

"Hvo ved, hvor nær mig er min Ende."

Siste Strofa song han uppatt, og Augo vende seg gråtfyllte
mot Himilen -- :

"Min Gud, gjør dog for Jesu Blod
min siste Afskedstime god!"

Anna grét, so Tårine strøymde.

Men det tok snart til å verstne att. -- 

 -- I Marknaden reiste både Anna og Enok til Byn;
dei vilde freiste å få heimatt han Gunnar.

Og Gunnar lova godt. Han skulde segja upp til Våren,
lét han. Enok vart so glad som eit Barn. Det kom
ei noko-so-nær god Tid utetter no.

I Joli, då Gunnar var heime, vart det reint som eit
lite Gjestebod. Nokre av Skyldfolki var der; og Enok
hadde kaupt heim mange Slag godt til Jol, endåtil Vin
og Kaffi; sjølv tvinga han seg, so han var som eit anna
Menneskje på Lag. Og Gunnar, som fekk vita av Mor
si korleis alt stod til, var snild og lempeleg mot Far sin.

SIDE: 193

Men Enok forstod at Guten sytte med å koma på
Tvomandshand med han; og dette gjekk so innpå han,
at han gav upp alt. So snart Gjestine var burte viste
det seg, at han var midt uppi ei Rid av verste Slage.

Svevnløysa kom; og han vart meir og meir fortryllt.
Det gjekk so vidt at han ikkje kunde tvinge seg for framandt
Folk heller alltid.

Fleire kom og vilde trøyste han; Presten var der; Lars
Nordbraut var der; andre Vakte kom au; men det såg
helst ut til at han hadde vondt av det.

Ein Dag kom gamle Salomon Storbrekke. Han stabba
heller tungt på Staven sin no; Alderen tok på han.
Han var framlut og stør, Mæle piptande og veikt; Høyrsla
hadde han mest reint mist; og han var tutlin og tøvin i
det heile. Sat og rødde um Mor hans Enok; ho hadde
au havt det med slike Gruvle-Ridir, sagde han; "so du
skal kje bry deg, Enok; du skal kje bry deg ..." Men
ingin kunde skýna kva Trøyst Enok skulde hava av det
at Mor hans au hadde havt Gruvle-Ridir. "No vilde eg
berre ynskja, eg hadde di Tru!" ropa Enok inn i Øyra
på Gamlen; -- "jagu ja, san!" nikka denne; hadde vel
kje høyrt det.

Tilslutt kom Kjistina Ramstad, ho som dei sagde Enok
skulde ha tenkt på ein Gong. Henne tala han lengi
med. Men ho kunde kje få sagt han noko større; ho
hadde slikt Kav med Gråten. Ho berre bad Enok at
han ikkje måtte gjeva seg yvi. "Du kann tru det er
mange som vilde tykkja det var vondt ... um ein slik
Mann skulde tumla seg burt." Gråten tok henne. "Det
er so vondt .. å sjå deg att slik, Enok ... du
skýnar det ikkje!" Enok vart liksom stillare etter dette;
men Svevnløysa heldt på, og Anna tenkte meir og meir
på Doktaren.

Kornelius hans Helge der aust var klein; dei trudde
det var Tæring. Han hadde alltid vori puskin av seg,
mager og skrinn og med slikt eit underleg ustødt Gongelag;
men no tok det reint Magti. I heile Vinter hadde
han haldi seg inne; no låg han; og dei tok til å tru
at det vart Enden. Då det leid til Våren, kunde alle sjå

SIDE: 194

det var den Vegen det bar; Helge reiste til Byn etter
Doktaren. Og no fekk Enok nytte Høve, meinte ho Anna.
Han stridde imot. Men der var inga Kraft i han lenger.
"Gjer som du vil," sagde han sistpå. "Men meg hjelper
inginting."

 -- Ein tjukk, tungfør Mann med stort svart Skjegg,
raud og uppusta i Andlit og Augo, kom stigande inn i
Reisestyvlar og Pels med Hatten på Hovude og gjekk
beint åt Sengi. "Hva er det som mangler dej da, Far?"
sagde han.

Enok hadde raka seg og stelt seg, skift Skjorte og lagt
seg ned; det høyrde liksom til å vera i Seng, når ein
fekk Doktaren i Huse.

"Ja sant å segja," svara han, "veit eg det ikkje. Det
manglar nok mange Ting ... eller kanskje helst berre
ein Ting."

"Lidt rapt nå da, Mann min; je har lite Tid. Fa'n
så seigt som alting går for dere Bønder; nåda?"

"Det er nok Syndi helst, som plagar meg. Eg hev
slik ein Otte, slik Ufred ..."

"For Pokker, det skulde ikke være det samme som vi
havde der borte?" Han stirde Enok inn i Augo; kjende
han på Livådri og andre Stadir; "hm ... man taler
om de landlige Sæder; de rene, landlige Sæder; hm;
jagu sa jeg Smør. Nå. Hm. Neppe noget særligt.
Hva er det da? "Synd"? Hva kommer det mig ved?
Du må snakke med Presten om det; hva? Gå til
Presten og få dig noe Trøst, så -- ."

Enok kjende seg uhugleg; Doktaren lukta Brennevin.
Og so denne Banningi til annakvart Ord.

"Det verste er, at eg fær kje sova," sa han. "Eg hev
slik ei Uro i mitt Samvit, slik ein Angest og slik -- ";
med ein Gong skreik han upp; "eg er i Helvite!" -- 

"Hyss da Mand; -- skulde der være noget i Veien
med mens? -- -- Hm; ikke noe særligt vist ... Hm.
Det er vel bare denne Gudeligheta igjen. Du går vel
på disse Opbyggelserne og tyller dig fuld af Svovelsnakk,
kan jeg tro. He-he; Pecus. Som sagt, min Mand,

mens: Sjæl; Sinn. -- pecus: Fe.

SIDE: 195

er der noget i Veien med "Samvite", så får du gå til
Presten; jeg har ikke noe med de Ting. Men et Sovemiddel
kan du få. Hør du små der; fins der Pen og
Blæk i Huse?"

Ei av Smågjentune sprang åt Bui og skulde finne.

Doktaren stod med Ryggen til Enok og stelte med eitkvart;
fann fram Papir; drog upp av Lomma ei Medisinflaske;
drakk; kremta, korka Flaska og gøymde ho att;
gav seg so til å gange att og fram og smådrøse. "Hm;
Folk må jo bli gal. Sånne små, lave Rum; mørkt;
og tung Luft; og så Helvede. -- Men Helvede vil dere
nok ikke undvære?" snudde han seg til Enok; "det er
vel den eneste Trøst dere har det; hvah? -- Den forkomne
og fortrykte må jo ha et Sted, hvor han kan
sende sine Fortrykkere hen; det er hans Måde at tage
Revanche på. Evangeliet for de fattige, he-he ... Men
nu ser du, at det kan vende sig imod dere selv, det der;
hva? Du vilde naturligvis være med at stene mig, hvis
jeg sa, at der ikke er mere Helvede end bag på min
Hånd ... Hvor Fanden blir der af Ungen? -- -- Nå;
rap dig lidt, Småen; vi har ikke så mye Tid i Byn som
her på Lande, ser du ... Du kunde forresten gjerne
ha vasket dig lidt; Takk."

Han sette seg og skreiv. "Gjer det sterkt!" ropa Enok.

"He? sterkt? -- Fa'n ikke sikker, han der. Får
passe dig, Far! Det kan gå galt med Hue! Vette!
Hvah? Skjønner du det? -- Ja."

Anna kom inn or Kjøken. Um ho måtte bjode Doktaren
litegrand Mat kanskje -- ?

"Tak, Mor; "Mat" har jeg sjæl. -- -- Værsågod. -- 
En Spiseske om Aftenen. -- -- To Specier." -- -- -- 

 -- "Du hev nok Hast med å koma på Bygdi, du,"
sagde Enok til Kona si, då Doktaren var gjengin.

"Eg hadde då aldri tenkt slikt!" jamra Anna fortustra.
"Men du veit dei gjer som dei vil, slike!" -- 

 -- Dropane vilde kje Enok hava. Han torde kje, sagde
han. Tenk um han ikkje skulde kunna vakne att då,
når Draumane kom. Men då han sistpå tok Dropane
likevel, hjelpte dei ikkje.

SIDE: 196

Det verstna fort. Han leid visst ikkje so vondt som
fyrr; men han vart so underleg tutlin.

Og so mykje meiningslaust fann han på, at det var
kje stort Råd å tala med han.

Han kunde kje lìva; han kunde kje lìva; Gunnar
skulde heim, og han burt ... So lengi høyrde Anna
på dette, at ho svara kje lenger. Brydde seg kje um
det. Det var berre Snakk. Men ho gjekk med ein Otte
for Bryste likevel; og ho kjende at det vart låkare og
låkare med henne. Det verste var Nætane; då låg
ho og skalv og ræddast meir enn ho sov. Enn um han
vart reint galin; kva kunde han kje då finne på?

Ein Dag kom ho yvi han burt i Løo; han låg og
stupa Kråke i Høye som ein Gutunge. "Å nei men
Enok!" jamra ho; rædd og rådlaus tok ho til å gråte.

"Græt du au no," busa han ut. "Ja no skal du snart
vera kvitt meg. -- Berre seg at eg skal gjera det!"
klynka han; "eg hev kje Kraft sjølv; berre eg hadde
Kraft!"

Ho torde kje vera åleine i Huse. På eigi Andsvar
leigde ho Torkjell Tualand til å vera der jamt. Berre
Laurdagsnatti og Sundagen skulde han få vera heime.

Skrinn som ein Skugge drog ho seg ikring; venta kvar
Dag å bli liggjande. Ein Kveld ho såg Enok gå åt
Løo med eit Reip, kvakk ho so ho laut i Seng. Serina
og Smågjentune vart sende etter åt Løo; Vesle-Paulus
krabba gråtande uppi Sengi til Mor si, rædd av di dei
andre var rædde ... Anna kjende at dette stod ho kje
lenger i. Det vart sent Bod til han Gunnar; han fekk
rive seg laus og koma no.

Sundagen etter kom han. Enok vart som glad me
det same; "nei e' de' ke han Dunnalmann," klissa han,
liksom han skulde røde til eit Barn.

Gunnar vart forfæld, då han såg Far sin. Uvaska
og uraka, med det våte Håre klint inn til Hovude,
umvrìdin i Andlìte, blå og bleik, reint nådæmd, Augo
raudsprengde, stive og store, -- såg han soleis ut at
Son hans knapt kunde kjenne han att.

Enok stirde på Gunnar; myrkna; lika kje Guten.

SIDE: 197

Byklædd og fin; strak og kaut; Bymannsfaktir; smal,
bleik; Skjegg under Nosi; jau det skulde vera noko å
setja på ein Gard. Juks; berre Juks ...

"Kjem du for godt no?" brådde han i; han stana
på Golve midt framfor Son sin.

Denne raudna. "Eg kann kje koma laus fyrr det lid
lenger utpå," svara han.

Anna sukka, der ho låg i den store Umhengssengi
utmødd og klar. Enok smikka med Fingrane; "det er
Viljen; det er Viljen ..." So sette han på Døri.

"Du må fylgja han og snakka vel med han," bad
Anna; "du ser korleis det er."

Gunnar gjekk; fann Far sin i Kjerrehuse. Der stod
Enok og smikka og grein yvi alle dei gilde Arbeidsgreidom,
han hadde kaupt; no låg dei der og gjorde
Narr av han. "Kva vil du med oss, du Kalvehovud,
som ikkje kann brùka oss?"

"Hm," kremta Gunnar.

Enok snudde seg; fór med ein Gong beint på han:
"Du skal kje gå med Skjegg under Nasane, Gunnar!
Det er Djevelens Væsen, Djevelens Væsen, Djævelens
Væsen -- ," smikk ... smikk ... "det er gali nok at Far
din gjeng til Helvite."

"Korleis er det du snakkar, Far?"

Like innpå Son sin, kvæsande hardt og villt, heldt
Enok fram:

"Og so skal du kje dansa. Veit du kva? då eg var
ung, vilde eg au læra å dansa; men eg kunde kje.
Bad so smått til Gud; men nei. So bad eg til Fenden.
'Du, Fenden, kann kje du læra meg å dansa?' -- då
lærde eg litegrand. Men no tek Fenden Løni. Du skal
kje dansa, Gunnar! lova meg det."

Gunnar var bleik; han sagde Ja, men visste knapt av
det. Verre Ting hadde han på Samvite sitt ...

"Ser du at Gud hev forlati meg, Gunnar? Ser du
det? ser du det? Alle kann sjå det. Men når du
kjem heim, skal eg klara meg like godt. Du skal få
Garden med ein Gong; og er det nokon du vil gifta deg
med, so berre gift deg. Ein skal gifta seg; for elles fær

SIDE: 198

den ureine Ånd Magti. Hev du vore standhaftig mot
den ureine Ånd, Gunnar?"

"Ja -- ." Guten vart svært raud.

" -- -- Du tykkjer vel eg ser rar ut? he?" -- Tett
inn i Andlite på Son sin kviskra og kvæste han: "det
er Fenden. Det er Fenden. Denne Angesten for Bryste,
ser du. Angesten; he? den hev kje du kjent. Is; Natt;
Is og Natt; langt inn i Sjæli."

"Far, du må -- -- "

"Hyss. No skal eg segja deg noko. Djevelen er etter
meg; han vil eg skal gjera Ende på meg. Kvar Dag,
kvar Kveld ..."

"Det ... gjer du kje, Far! Det -- å, det gjer du kje.
Der skal Viljekraft til det; og det hev du visst ikkje."

Enok grét. "Det er det eg au trøyster meg med.
Eg kann kje; eg kann kje. Eg hev kje Kraft" ...

 -- Stakkars Far.

Jau her såg ut. Og han Far som hadde haldi seg so
trutt til Gud; hjelpte det kje meir å halde seg til Gud?
 -- Og eg, som -- -- ; Gunnar kjende seg rådlaus.
Gjeng det no gali med meg òg ... -- "Det er vel ein.
som vil hjelpa deg," sagde han raudnande.

"Dersom du kunde få meg til å tru at der ikkje er
nokon Gud!" kviskra Enok. "Lensmannen trur kje på
Gud, og han hev det godt; Dokteren trur kje på Gud,
og han er feit som ei Ku; Fantane trur kje heller på
Gud; -- å nei, den som hadde det so godt som Fantane."

"Er det kje best me gjeng inn no, Far; her er
kaldt ..."

"Men du må lova at du vil koma heim," bad Enok.
"Du må koma heim og passa Far din. Eg tor kje gå
her åleine; Kvar Gong eg ser eit Tog eller eit Reip ..."

"Kom no, Far." Gunnar tok Far sin i Armen og drog
han halvt med Magt innetter åt Stogo.

"Han er sterk likevel," murra Enok; han fylgde viljelaus
som eit Barn. Sutrande lagde han til: "ja når eg
hadde din sterke Arm til å stydja meg!" -- 

SIDE: 199

XXX.

Med låkt Samvit fór Gunnar til Byn att. Det vart
verre no. Han hadde aldri trutt at det stod so gali til
heime.

Men kva skulde han gjera? Kva i F- Pokkers Skinn
og Bein skulde han gjera? Det vart kje betre, um han
kom heim no.

Denne H-stygge Slarvegjenta, som han hadde vasa
med i seinare Tid ... Tosken han var; hadde han berre
haldi på med dei andre; men no sat han der. Han
hadde freista med både godt og vondt; hadde endå
bòdi henne Pengar; for ingin kunde vìta kven som var
Far til den Ungen; ho hadde no visst tri ... Men um
ho tenkte at ho skulde bli Gardkjering, eller um det
kunde vera sant at ho på sin Måte heldt av han, -- 
der var inga Råd med henne. Ho vilde gjera Eiden sin
på, at ho ikkje hadde havt med andre å gjera i den
Tidi, sagde ho; og Ungen skulde kje ljuge seg Far til ...
F-anken å koma uppi slikt Uføre!

Det fanst då berre ein Utveg: Amerika. Det vart
gali heime; fælt gali vart det, no då han Far var slik ...
Mor skulde han endå få til å taka det med Vìt; men
han Far-. Men når han ikkje kunde; når han ikkje
kunde? Og neigu um det vart likare, når han kom
heim med ein Lausunge ...

Eller med slik ei Fyrkje til Kjering -- å jau!

Det vart verre, vart det. Han Far fekk greide det.
Gunnar skulde skrive so vent og rimelegt; lova å koma
heim um eit Par År ... Han drap seg sgu ikkje.
Folk som gjekk og rødde um det gjorde det aldri.

Det var berre eit Påfynster av han Far, at han so
plent vilde ha han heim. Den Kjærleiken stakk nok
ikkje djupt. Det var berre noko han fann på. Sjuke
Folk fann på so mykje. Gunnar hadde då ikkje fyrr
merkt noko til, at det skulde vera so heitt med Kjærleiken!

Nei; han fekk fara. Tala med Gjenta endå ein Gong;
men hjelpte kje det, -- so var der kje onnor Råd. Og

SIDE: 200

so kom han då endeleg ut i Verdi au, som han so lengi
hadde drøymt um. -- 

 -- -- Ein Dag kom han Helge heim frå Byn med
eit Brev til henne Anna. Gunnar var farin til Amerika.

"Høyrer de noko gali um meg, må de kje tru det,"
stod der tilslutt. "Men um det er Lygn aldri so mykje,
so heng det ein Mistanke ved ein likevel. Eg kjem att
um eit Par År når det er gløymt; og då skal eg forklara
dykk det betre."

Anna vart liggjande.

Det verste vart mest å få segja det til han Enok.
Og segja det laut ein; elles fekk han vita det andre
Stadir. I si Naud rådførde ho seg med han Torkjell;
dei vart samde um ein lempeleg Måte å segja det på,
og Torkjell lova å bera det fram. -- 

Dei skulde åt Torvmyri Morgonen etter; då fortalde
Torkjell det.

"Det er sant," sagde han; "eg høvde han Helge der
aust i Gårkveld, og han hadde Helsing med frå han
Gunnar, at dé måtte kje verta vonde på han; men han
hadde havt slik brennande Hug til å sjå seg um i Verdi,
fyrr han kom heim for godt. Og so laga det seg so
vel, at han vann nokre Pengar i Lottrie; og no vert han
burte ei Tid, til dess han tykkjer han hev lært nok.
Han hev store Tankar, han Gunnar; ein Dag kann du
gjerne få sjå han på Storthinge!"

Enok stirde. Kor han vilde av? -- 

Å, noko kvar Stad, sagde Torkjell. "Han hev alltid
havt slik Hug til å sjå seg um; han vilde nok fyrst
burt å sjå på nokre forunderleg gilde Maskingreidur
der[sic] hev funni på i Amerika" -- 

"Amerika! -- berre han då kjem att."

"Du kann då vita han kjem att. Heh! ein Gard som
Hòve finn han kje på Gata nokonstad!"

"Men at han ikkje nemnde noko um dette då han var
heime?"

Han var kje viss med seg sjølv endå; og so vilde
han kje gjera dykk urolege."

Enok forstod det ikkje. Torkjell rødde og rødde og

SIDE: 201

tok det lett. Med ein Gong snudde Enok og gjekk
heimatt. Torkjell etter.

Enok beitte den brune Merri for Karjolen; vilde til
Byn. Han hadde vorti so uppskaka. Laut hava Greide
på dette.

"Ja no må du kje tru på alt det Folkesnakke du
kann få høyra der," lempa han Torkjell; "du veit det
vil alltid verta ymist Drøs um slike Ungdomar, som finn
på noko sjølv" ... -- 

 -- Meir og meir uroleg køyrde Enok av Garde. Han
sprengde mest Brunka på den Ferdi.

Den fyrste han råka i Byn var Student Olsen. Denne
kom stram og strak og helsa og "kondolera". Han var
full og tala fint.

"Ja, der var en vild Natur i den Guten; det så jeg
alt dengang. Og når en sådan Fole slippes ud på
Vidåtten ...

"Du skal tilgive ham, min Ven Enok. Han faldt for
en større Magt end hans; han faldt for en Magt vi alle
falder for; han faldt for en Kvinde."

Enok skvatt upp; spurde; vilde hava Greide; men
Olsen var i Preikelage sitt.

"Du taler om Forløsningen; Jehoschua eller Josva, Jesus
som du kalder ham, har beseiret Djevelen, Verden og så
videre. Men han glemte ét, min Ven; han glemte ét.

"I Kvindens Blik og Smil lurer endnu den gamle Slange.
Og endnu bestandig gjenlyder Syndefaldshistorien i de
klassiske Ord: og Kvinden gav ham, og han åd."

"Er det noko Kvinnfolk, som -- "

"Selveste Kong David faldt for en Kvinde, nemlig den
skjønne Batseba, som med koket Beregning badede sig
således, at den gamle Synder kunde se det fra sit Tag.
Og hvorfor går jeg, Ole Christian Olsen, omkring her som
et Nar for Bauerne og en Rørdrum i Ørkenen; -- mon
ikke for de djævelske Femininers Skyld, både de i Vika
og hende udenfor Vika, som jeg traf en Dag i Ungdommens
Vår på hint historiske Punkt, hvor Dyden
ender og Drammensveien begynder? Så skal du da
heller ikke forundre dig over din Søn, Enok. Thi der

SIDE: 202

står skrevet: Kvinden er et Rovdyr av Reptiliernes Ætt,
men Manden en Tullebuk av Saueslægten. Adjø, Enok!
Tag det som en Mand!"

Han svinga stolteleg avstad ut Landsvegen.

 -- Då Enok Dagen etter køyrde heimyvi att, visste
han alt. Men skýna det ikkje.

Det hadde vorti so stilt um han. Og slik ei Susing
og Tumling. Hovude glødde som ei Kolmile. For Augo
såg han heile Tidi ein svart Flekk.

Folk som tala til han kunde kje skýna at han ikkje
svara. Dei fleste Kjende kje Mannen. Han måtte vera
full. -- 

 -- Anna låg heime utmødd av Svevnløyse og Sut;
mest uroleg var ho for han Enok. Då ho seint på
Kvelden høyrde Karjolen utanfor Glasi, vart ho heiltupp
glad. I same Stundi sovna ho.

Serina hadde stelt Mat til Far sin og gjekk åt Kammerse.
Torkjell sette inn Hesten og fylgde Enok inn.
Han totte han tok det både rolegt og vitugt. Var nok
litt still og rar. Men ein kunde kje vente han skulde
vera glad heller.

"Det er kje noko å ta seg Tæring av dette, Enok.
Guten kjem att. Det var verre um du hadde misst han."
 -- "Å ja." -- "Og no fær du snart Brev frå han, so
du fær vita koss det gjeng." -- "Ja." -- "Ja so fær du
ha Godnatt då og sova vel. -- "Ja -- a." -- 

Enok sette seg i Benken ved Vindauga; her var so
varmt. Tikk-tikk; tikk-tikk ...

 -- -- Um han tok Øksi og slagta deim; so vart det
kje so mange Munnar å Føde. -- Reise til Amerika.
Det var mange, som reiste til Amerika. -- -- Var det
kje einkvan som hadde sagt, at han Gunnar hadde fengi
Lausunge?

Her var so stilt. -- Han skulde ha vori ein annan
Stad no, men kunde kje hugse -- . -- Tikk -- tikk, tikk
 -- tikk ... Øksi. -- Det var igår det. Det var igår det.

 -- Tidi gjekk. Enok sat der.

Han var so heit; der stod som ein Strjukebolt gjenom
Heilen hans. Han vilde ut. Men kom han utanfor Døri

SIDE: 203

so var det einkvan som vilde taka på han. Der høyrde
han deim. Dei rødde; dei var sinna. Ikkje ut; ikkje ut.

Men han lika kje dei tvo gråe Mennane, som var
komne inn her. Kva vilde dei? -- gjekk og tusla og
tasla med slike stille, vare Kattestìg. Tett innåt han.
Nappa etter han; -- nappa. Tuslande og gråe. Og
stirde på han. Kjende dei han? -- slike tome rædde
Augo. Der var komin ein uppi Benken. Inni Kroken;
ovanfor der han sat. Det var ein leid ein, det; sat og
lurde og glodde. Lurde og glodde; tenkte på vondt.
Stygge Augo; kalde, rædde. Glodde. Kva tenkte han
på? -- og liksom dei skulde kjenne han ...

Utrygt her. Stilt, stilt reiste Enok seg av Benken.
Lurde seg framum Borde; so Stìg for Stìg nedetter mot
Døri. Dei nappa etter han; nappa etter han, men rømde,
når han såg kvast på deim. Hyss. Stilt lét han upp
Døri. Smaug ut; lét att.

Stiltra seg ut i Kjøken. So ut Bakdøri. Då den var
att, tottest han vera trygg. "No sit dei der. No sit dei
der; hæh, hæh -- ."

Men der var gråe Mennar her au. Han sprang attum
Kjerrehusveggen og gøymde seg. Stod og kikka; jau, der
kom dei. Fleire og fleire. Stille og lette som Skuggar.
Han tok Foten fat. Yvi Gjerde; ned gjenom Vest-Ækra.
Lenger og lenger ut; heilt til Årvollen. Men endå
fylgde dei.

Fleire og fleire. Ein heil Flokk rædde gråe Tuslingar.
Når han stana, so stod dei; når han gjekk, gjekk dei òg.
Han lika kje denne Luringi. Kva vilde dei han? -- sette
til Sprangs. Ned gjenom Marki; heilt ned åt Åi, fylgde
Åkanten nedyvi og nedyvi. Kvar Gong han såg att-ende,
var dei komne nærare. Styggety. Og fleire og fleire
vart dei; ein heil Ring av gråe Mennar. Dei vilde
kringsetja han. Han sprang og sprang.

Eit stort Vatn stansa han. Og no kom dei frå alle
Leidir; hit etter Strendane; hit ifrå Heiane. Og dei
kom nærare og nærare. Tett inntil 'n. Og nappa, nappa.
Han fikta og sparka. Med ein Gong såg han ein fælt
høg ein som hadde Horn.

SIDE: 204

Augo sveiv rundt i Hausen hans; ein stygg Låt braut
seg fram som frå eit innklemt Bryst; han gjorde eit
unaturleg høgt Hopp -- beint ut i Vatne.

Eit svært, tungt Plask. Tvo, tri sterke Båredrag slo
inn mot Strandsteinane med sukkande Skvaling. Han
kom kje uppatt meir. Evja måtte hava sogi 'n i seg. -- 

 -- Sunnanvinden strauk yvi Vatne med sin linne Sus.
Og det sutla og skvala, koseleg og smått; sutla, skvala
... sutla, skvala ...

Av "Olsens" Forteljing i Kap XV er Stykke frå "Omsider begyndte
det at gå rundt" til og med det tyske Verse lånt frå eit
(forbòdi) lite Skrift av ein eldre Forfattar.

Arne Garborg

SIDE: 205

LÆRAREN

EIT SPEL I FEM VENDINGAR

SIDE: 207

DEI SPELANDE

Paulus Hòve, 
stud. theol., Gardmann.

Helga, 
Kona hans.

 
Jens Eide. 
cand. jur., Lensmann.

 
Tore Eide, 
Timbremann og Bonde.

 
Systken.

Lars Nordbraut, 
gamal "Lærar".

Per Åse, 
Gardmann.

Gudleik.

Carolus Magnus.

Ola, 
Dreng hjå Paulus.

Evelinde.

Tabitha.

Ei eldre Kone.

Maren Doktar.

Gurina, 
Gjente hjå Paulus.

Sakførar Rabbe.

Doktar Ås.

Skrivaren.

Unge-Salomon Storbrekke, 

Jonas Rudlevig og andre Auktionsfolk.

Brørar og Systrar.

SIDE: 209

FYRSTE VENDING

Hjå Paululs Hòve. Ettermiddag midvinters.

Ei ikkje stor Bondestogu. På Bakveggen Dør (gjenom "Gangen"
eller Forstogo) ut. Til vinstre for Døri eit stort Skåp. Til
høgre for Døri Omn; millom denne og Døri ein Stol. På høgre
Sideveggen, i Omnskråi, ein Sovebenk. Ved fremste Enden
av denne eit høgt gamaldags Klokkehus med Klokke. Hitanfor
dette Dør ut til Kammers (og gjenom dette til Kjøken). På
Veggen hit av Døri eit lite Skåp. Lengst framme ein gamall stor
Sofa; på Veggen ovanum denne eit Steintrykk: Bryllaupe i Kana;
under dette fleire Fotografi i Råmur. På vinstre Sidevegg;
tvo Vindugo. På Veggen millom desse Spegil. Ein fast Trebenk
gjeng langsetter Veggen frå øvst til nedst. Ved denne, lengst
framme, eit mindre (grønmala) Bord; på Veggen ovanum det Bokhylle.
Lengst mot Bakgrunnen, innmot det store Skåpe, eit raudmala
Klaffebord.

Her er der Trestolar. Stogo ikkje høg; rett ljos.

På Langbenken innved Grønborde sìt Jens Eide og drikk Kaffi.
Han er ein Mann på 35 -- 36, mìdelshøg, roleg i Tale og Lag, med
eit lite spottande Smil, som ofte kjem att; byklædd. Helga sìt i
ein gamaldags Armstol framanfor Borde og saumar; ho er svarthærd
og myrkdænd; ser bleik og trøytt ut, liksom for tidleg folna;
Augo store og myrke, noko stirande.

Jens Eide.
 
Ja. So vidt -- kann eg segja at eg no er
installera. Og i Overmorgo, Måndag Fyrimiddag 10 Slætt,
tek eg til å fungere. Funktionere! 
(smiler)
 Ekspedere,
protokollere, konferere, ekstradere, kontrahere, inkassere,
auktionere, -- et cetera.

Helga.
 
At du vil her ut på Lande att. Treivst du
kje på Amtskantore?

Jens.
 
Trivst kje i Byen.

Helga.
 
Det tykkjer eg er rart.

SIDE: 210

Jens
 

(smiler).
 By er Bonde Himmerik, ja. Men -- -- 
ikkje i Lengdi. Der er so heimlaust. Me som er uppvaksne
millom Fjell og Haugar og Hav, me kann kje slå
Rot på Bygata.

Ein er alltid på Flytjefot der. D'er Hotel og Hast og
Heimløyse allting. Du vert hivd og slengd frå Vegg og
til Stokk, og frå Gate til Gate. Aldri kjem du til Ro.

Helga.
 
Ja men d'er då Umbyte. Her gjeng ein og
dabbar på ein Flekk.

Jens.
 
D'er kje Umbyte heller. Ein byter og byter;
men d'er alt eit Slag.

Ein er allstad framand. Den du budde Vegg i Vegg
med igår er burte i Morgo. Og sjølv er du burte i
Overmorgo. Du bur i Hus med Folk du ikkje veit Namn
på. Og dei ligg sjuke og døyr, og du veit ikkje av det,
fyrr du ein Dag kjem til å sjå at der er barstrøytt i
Gata utanfor Døri di.

Helga.
 
Du kunde arbeidt deg upp og kaupt deg
Hus sjølv.

Jens.
 
Gate er Gate, um ein so eig Grunnen. Og rett
som det er kjem Kommunen og riv Huse ditt ned. Der
skal gå ei Gate yver Tufti

(Ute i Gangen høyrest Ståk, ustøde, tunge Stig, Dørir, som vert upprivne; straks
etter eit skjellande Kvinnfolkmæle.)

Jens.
 
Kva er tids?

(Helga legg frå seg; gjeng åt Døri og ser ut. Ein høyrer):

Maren Doktar
 

(skjeller; ho er grovmælt, mest som ein Mann:)
 -- -- ja
det kann du helse han på. Eg treng kje noko Heilagtryne
til å gå og rote der nede; lat han rote hjå Tausine
sine -- ; ja eg ser nok du sìt der, Tabitha -- -- 

Helga
 

(skarpt).
 Kva er tids, Maren? -- sjå og kom deg
på Dør.

Maren
 

(driv fram i Dørglytten; det er ei svær Lurje, stor og slurveleg; ho er
full).
 Hæ? Er det Subba sjølv? Ja du kann høyre det
du au, so vigtig du er: eg vil kje ha Mannen din rennande
i Dørine mine. Eg treng inga "Hjelp", eg. Maren
Doktar greier seg sjølv ho, kann du segja. Eg hev Iglane
mine -- -- 

Helga.
 
Gjeng du med det gode?

SIDE: 211

Maren.
 
Gu gjer eg so. Tarv aldri bry deg, Megga!

(Skrik.)
 Men hels han på det! 
(Døri att.)

Jens.
 
Er det ei av dei han skal frelse, det? -- Ho
såg meg nok ut til å kunna turve det.

Helga
 

(sukkar; set seg).
 I desse siste Tidine hev han funni
på -- slikt og. Fyrr var han då rimeleg i den Måten.
Han var endå med i dette Samlage som Presten hev
skìpa -- 

Jens.
 
 -- mot Tigging, ja. Er han kje med der lenger?

Helga
 

(sukker).
 Nei. -- Og no ser det ut til han vil
berre leite upp all den verste Fanten han kann finne. Ja
Carolus Magnus hadde me fyrr; honom tykte han liksom
han hadde i Arv frå Far sin. Men no vert det den eine
etter den andre, -- Rasmann Rottehólen, og -- ; ja no
høyrer eg han hev vori hjå Maren Doktar med.

Jens
 

(smiler).
 Og det er den Takken han fær.

Den andre ho næmnde, -- er det og slik ei? Taletta
eller -- 

Helga.
 
Tabitha; nei, det er ei av Systrane.

Jens.
 
Tabitha. Carolus Magnus. Dei hev slike merkelege
Namn her ned på Flatbygdi.

Helga.
 
Dei vil vera gilde her.

Jens
 

(smiler).
 Eg kann forstå det. Dei tek endå til å
gå med Hattar, Gjentune, ser eg. Tenestgjentehattar;
huff. -- Å ja. Kråka breider seg i Skogane, og Gjedda
i Vatni, og Høkerkulturen i Bygdine. 
(Drikk. Stutt Togn.)

(Vârt.)
 Ja han er vel etterhengd av Kvinnfolki, Pål -- 
som Lesarprestar plar vera.

Helga
 

(tvingar seg roleg).
 Å ja.

Jens.
 
Det var vel kje denne -- Tabitha, du nemnde i
eit Brev ein Gong? -- denne Eventyrprinsessa som var
funni på Vegkanten -- -- 

Helga.
 
Nei; d'er Evelinde, det. -- 
(Døyver ein Sukk.)
 Ho
er klokare ho; held seg meir tilbake. Tabitha heng her
jamt; han kann kje få henne frå seg. Henne bryr eg
meg kje um.

Jens
 

(ser på henne).
 Bryr du deg um -- den andre då?

Helga
 

(snøgg).
 Nei, -- ikkje soleis. 
(Uroleg; brådt upp.)
 Skal
eg skjenkje meir Kaffi åt deg?

SIDE: 212

Jens.
 
Takk; du hev store Koppar. Lat meg få sitja
her og kvile meg no.

Helga
 

(brydd).
 Ja du tok det vel ikkje for, at eg ...
skulde ha Mistru -- 

Jens
 

(lær).
 Til Mannen din nei? -- Nei so tåpi er du
då ikkje. 
(Stutt Togn.)

Helga.
 
Ja men hev han kje ... vori noko vill av
seg? I Studenterdagane -- -- 

Jens.
 
Det var ingin Ting.

Helga.
 
 -- -- Han læt kje so sjølv.

Jens.
 
Pål gjer seg so svart han kann få seg, han.

(Smiler.)
 Ja, ja; ei Gjentesprengje hev han vori; og han
hadde ei Urid då, -- den Gongen ho hadde narra han
so stygt, Dotter til Presten.

Helga.
 
Å, -- var der noko ålvorsamt i det? Sjølv
segjer han det var berre Barnefjas.

Jens.
 
Det var det nok; men det var då for hennar
Skuld han tok på å studere.

Helga.
 
Å ja. -- Og då han so hadde lesi seg mest
forderva og var halvferdug til Prest -- 

Jens.
 
Ja so tok ho Doktaren og lét honom sitja. For
henne hadde det nok berre vori Fjas.

Helga
 

(med ein halvdøyvd Sukk).
 Og det ... tok han seg so
nære.

Jens.
 
Ja, med det same so. Og der er aldri Hov med
han Pål; d'er alt utan Mål og Måte. Men so var eg
sløg og tok han med meg heim til Eide, eg; og då du
fekk han i dine Garn -- 
(smiler)

Helga.
 
Vas. -- 
(Gløymer seg liksom burt; med halvt attletne Augo;
mullar.)

Ja den Gongen ... heldt han av meg.

Jens.
 
Kva segjer du?

Helga.
 
Inginting. -- Men no vil du hava meir Kaffi.

Jens.
 
Ja Takk; han var god. -- 
(Smiler.)
 Eg er Kaffikjering
som alle Målstrævarar.

Helga
 

(ved Omnen; skjenker upp). -- 
 -- Nei; var eg so trygg
for han i alle andre Måtar -- -- 

Jens.
 
Å, du kann vera trygg for det andre au. Han
tek det brådt, han Pål; men Hovude hans er godt, og

SIDE: 213

Teologien sin kann han, -- so han tullar seg ikkje so lett
burt; det var anna Skìl med Far hans.

Han vinn seg nok yvi, skal du sjå. Eg undrast på,
um denne Ridi han no hev fengi ikkje likso godt kann
vera -- Krisis? Vendingi?

 Helga 
(djup sukk).
 Gjev det var so vel!

Jens.
 
Er det fire År det hev haldi på no?

Helga.
 
Fem. Me hadde vori forlova eit snaudt halvt
År den Gongen.

Jens.
 
Ja du hugsar det vel du, Stakkar. Slo han kje
upp med deg?

Helga.
 
Jau; han gjorde i Grunnen det. Det skulde
vera ... Synd å gifte seg.

Jens
 

(lær).
 Ja d'er so likt han.

 -- Men sjå um det ikkje gav seg med det?

Helga
 

(smiler).
 Jau; med ein Gong fekk han det so reint
brådt att, -- på den andre Kanten.

Jens.
 
Ja soleis er han.

Denne Lesarsjuken hev eg i Grunnen alltid visst han
måtte vinne yvi. Eg vart reint glad, då du fortalde meg
um denne nye Ridi hans, -- so rart det kann sjå ut.
Når det varer so lengi, so må det ha noko på seg.

Helga
 

(jamrar).
 Å, eg er so uroleg, Jens. Alltid når
han er innpå noko nytt, so -- . Kven veit kva han kann
finne på? -- -- Ein Dag kjem han gjerne og vil skiljast.

Jens
 

(smiler).
 No må du kje tru han til alt vondt heller.

 -- Og dette at han hev slutta å halde Bønemøte, det
spår godt.

Helga.
 
Ja dei siste tri Månane hev han haldi seg
roleg.

Og stundom hev han vori so modig og glad at eg -- ;
ja eg veit kje kva eg skal tru. Men so med ein Gong
sturin att, og tagall; ikkje eit Ord. Og so dette med all
denne Fanten -- . Far hans drog au Huse fullt av Fant.

Jens.
 
Det er ein Overgang.

Helga.
 
Og i Dag, då han reiste, tok han meg um
Halsen og sa -- noko, som høyrdest reint villt.

Jens.
 
Nå?

Helga
 

(bleik).
 Skal eg måtte ofre deg med! -- sa han.

SIDE: 214

Jens
 

(ser på henne).
 Kva var det for Tøv?

Helga.
 
Han sagde kje meir.

Jens.
 
 -- -- Og i Ulag var han?

Helga
 

(tvingar seg).
 So modfallin hev eg aldri set han fyrr.

Jens
 

(gjer seg kvat: reiser seg frå Borde).
 Det er Krisis, Morr.
Takk for Mat. Du skal nok sjå det jamnar seg.

Helga
 

(med ein Gong i Gråt).
 Eg er so glad ... for du er
komin, Jens ... du veit det ikkje! 
(Tvingar seg.)
 Han likar
deg; og du kan røde med han.

Jens
 

(som fyrr).
 Me fær hjelpast åt! Eg trur på Påleguten,
eg; og eg skal gjera det eg kann; for eg hev au

smiler)
 Bruk for 'n.

Helga.
 
Hev du?

(Døri hev gjengi stilt upp, og)

Evelinde
 

(kjem).
 Goddag og Guds Fred.

Helga
 

(liksom kvekk).
 Åh! -- -- 
(Stutt)
 Er det du,
Evelinde?

Evelinde.
 
Eg kjem med Helsing og Bod frå Læraren.

Helga
 

(kaldt).
 Å; du hev råka 'n.

Evelinde.
 
Eg råka han hjå Syster Johanna.

Helga
 

(som fyrr).
 Det er rimelegt. -- Var det noko?

(Jens stirer uroleg på Helga.)

Evelinde.
 
Han hev tilsagt Møte til i Kveld.

Jens og Helga
 

(ser på kvarandre).
 Å -- ?

Evelinde.
 
Og han bad meg helse deg, at du skulde
vera roleg og glad; Gud vil jamne det for oss, sa han.

Helga.
 
Var han ... fornøgd?

Evelinde.
 
Han var so glad. Gud hev lati ei ny Sol
gå upp yvi meg, sa han; no fyrst er eg fri!

Jens
 

(ser på Helga).
 Kven veit?

Evelinde
 

(til Helga).
 Resten vil han fortelja deg sjølv;
han vilde skunde seg heim, sa han. De hev han snart,
tenkjer eg; eg vart heft so lengi hjå Syster Johanna, -- 
som nok snart fær sleppe heim.

Helga
 

(stutt).
 Jaso. -- Ja Takk for Bòde. Skal Møte
vera her?

Evelinde.
 
Det skal so. -- Farvel; Guds Fred yvi Huse.

(Gjeng.)

Helga.
 
God Kveld.

Jens.
 
Hm! -- Det var Evelinde.

SIDE: 215

Ja som sagt, Helga; lat oss halde oss med Mod. Det
høyrest ikkje so ille, dette. God Dag so lengi; eg gjeng
burtum Grannen no med same; skal vera her att um ein
halv Times Tid. 
(Gjeng.)

Helga
 

(stend litegrand; kastar seg so fram-yvi Borde i sterk Gråt).
 Å
Gud gjeve det var so vel! -- Å Gud gjeve -- -- det var
so vel. 
(Samlar seg. Tek Kaffedisken og gjeng med den ut Kammersdøri.

Strakst etter inn att.)

Tabitha
 

(ei reint ung Gjente, sped og bleik med store, urolege Augo, stikk
Hovude inn).
 Er her Bod frå Læraren?

Helga
 

(stutt).
 Ja.

Tabitha.
 
Vert det Møte?

Helga.
 
Ja.

Tabitha.
 
Gud vere Lov og Takk. -- Her?

Helga.
 
Ja.

Tabitha.
 
Gud vere Lov og Takk. 
(Ut.)

(Helga set seg til att med Saumen. Sig burt i Tankar.

Køyredur vert høyrd utanfyri. Helga skvett glad upp. Samlar Saumen og ber
ut i Kammerse.

Litegrand etter kjem Paulus Hòve inn. Det er ein Mann på upp-imot tredive,
ljos, tettbygd, sterk, med rask Ferd; Andlite godslegdjervt; han ser glad ut og
er i stort Føykje.)

Paulus
 

(ropar).
 Helga!

(Gjeng att og fram; hev lite Ventetòl.)

Helga
 

(snøgt inn, med liksom eit nytt, gladare Andlit).
 Velkomin, Pål!
 -- No kjem Kaffien strakst.

Paulus.
 
Du, no skal dei få høyre Sanningi.

Helga.
 
Kven?

Paulus.
 
Farisæarane! Lesarane! Heile Bøle!

Helga
 

(vågar ikkje å tru).
 Lesarane?

Paulus
 

(att og fram).
 Sanningi, ja. Eg skal lekste upp
for deim. Dei skal få høyre noko dei aldri hev høyrt
fyrr: Jesu Kristi Evangelium!

(Brådt).
 Eg hev vori ein Farisæar, Helga.

Helga
 

(utrygg).
 Du?

Paulus.
 
Den verste av deim alle. Ein Farisæar, ein
Ljugar; ein Sattans Apostel; men Gud hev vori god; å,
uendeleg -- ; å, Helga -- -- 
(brådglad; tek henne um Live og svingar
henne rundt.)
 Eg er fri Mann, Helga!

Helga
 

(forfjamsa, uroleg-glad).
 Nå då, Pål; er du rusk?

Paulus.
 
Fri Mann! Kann du forstå -- ! Å langtifrå.

SIDE: 216

Inkje noko Menneskje forstend. Det gjeng yvi alt
Vìt. Det er ein Rikdom! eit Ljos! Verdi er ny! Og
eg er ny! Alt er nytt, -- nytt, Helga!

(Gjenta kjem med Kaffi.)

Helga.
 
Dette må du forklåre meg, Pål. Eg treng
Tid eg, veit du. -- 
(Viser til Borde.)
 Set deg fram-åt -- 

Paulus.
 
Enn eg då! Hev eg kje gjengi her i desse
Åri i ein Trældom verre enn den verste Syndetrældom?
Og Orde hadde eg, men inginting forstod. 
(Set seg åt Borde.)

Og beint mot Guds klåre Ord var eg i all Ting; og
vilde ikkje forstå. Kjende det godt, men vilde ikkje!
Og innbilte meg, at eg var frigjord frå Verdi og Syndi.
Alt til dess det kom, det med Evelinde.

Helga
 

(mest tumlar).
 Med Evelinde -- 

Paulus.
 
Ja. Ja ikkje noko fårlegt, -- soleis. Men du
veit me var Uvenir eit Bìl då, du og eg, kva det no
var for noko Tufs; og so med ein Gong ein Dag, so fann eg
meg midt uppi Tankar og Draumar um Evelinde.

Helga
 

(hev sett seg. Svært bleik).
 Jaso.

Paulus
 

(går ikkje etter).
 Tufs og Tull og inginting! Men
so mykje forstod eg, at hadde Freistingi vori ute, -- so
var eg ikkje stødare enn so! Den gamle Adam sat der
inne livs lìvande! Berre løynd attum ein Haug med Bibelspråk.

(Ét innimillom; men gløymer seg kvar Stundi.)

Helga

 

(tvingar seg).
 Og so -- 

Paulus.
 
Eg vart rædd, kann du vìta; og arg med; for
no meintest eg vera so vidt gamall i Trui, at eg skulde
ha vori ferdug med slikt-noko. Og eg til å granske og
ransaka meg sjølv både upp og ned; og kva trur du eg
fann? 
(lær)
 Heile Læraren, heile Heilagmannen, -- ein
Sattans-unge frå Topp til Tå! Berre løynd i ei gudeleg
Kåpe.

Helga.
 
Du er so streng med deg sjølv, Pål. Du hev
då visst meint det so ærleg -- 

Paulus.
 
Ja det var mest det galnaste! Eg meinte det
so ærleg at eg hadde stræva meg mest ihel; og endå
stod eg der soleis; ikkje eit Stìg Framgang! Berre eg
kasta Lesarhamen, so kunde eg vera eit Verdsbarn med
ein Gong. Alle gamle Lystir like lìvande!

SIDE: 217

Og denne Angeren min, som eg hadde pint meg med
i alle desse År, -- berre Tufs, det med. Enno gjekk eg
der og drog på Syndi mi. Enno var eg rædd Daude og
Dom. Enno hadde eg ikkje vunni att Barnehøve. Gud
var no som fyrr Domar meir enn Far, og sat der uppe
og heldt Bok yvi Tankar, Ord og Gjerningar.

Helga
 

(uroleg).
 Gløym no ikkje Maten, Pål. Kaffien vert
kald for deg.

 -- Du, det er sant, Jens er her, Bror min.

Paulus
 

(fornøgd).
 Jens Eide? Det var gildt! Min gamle
amicissimus! -- Ja han vil eg gjerne tala med. Eg fær
Bruk for Lensmann au no snart. Kor er han?

Helga.
 
Han kjem snart. Han gjekk berre eit Ærend
burtum Grannen.

Paulus.
 
Det er godt. -- Men eg må fortelja deg
dette. -- Eg vart so rædd som eg aldri hev vori fyrr;
 -- ja du såg korleis eg gjekk her stundom, myrk og
morsk som eg skulde ha drepi Folk, og uppe halve heile
Nætane. Og so gjekk eg til Presten.

Helga.
 
Å ja; -- her fyri Jol.

Paulus.
 
Ja. Til gamle snilde Provasten, som eg hev
skjellt ut so mang ein Gong i Lygjepreikune mine.

Men han var meir til Mann enn eg visste um, og meir
til Kristin med; me er alltid so snare til å døme, me
Farisæarar. No tykkjer eg reint det er leidt, at han er
reist frå oss.

Helga.
 
Kva sa han?

Paulus.
 
Han tok imot meg som ein Far, gjorde han;
og um eg ikkje hadde trutt på Kristindomen hans, so
kom han endå til å segja meg det Orde som førde meg
inn på ny Veg. "Tenk på Far din," sa han.

Helga
 

(uroleg).
 Å -- ; han meinte då ikkje -- 

Paulus.
 
Han meinte eg var på same Vegen som han
Far, stakkar.

Men so fortalde han meg um Far min. Og då fekk
eg vita Ting som eg aldri hev visst; -- stakkars snilde
Mor mi tagde helst um dette, som rimelegt måtte vera.
 -- Du; Far min var ein merkeleg Mann.

Helga.
 
Han meinte det visst godt -- 

SIDE: 218

Paulus.
 
Ein merkeleg Mann. Ja han sa det, Meier
au. Ei veldig, kristeleg Kraft; kunde ha gjort Storverk,
um me hadde visst å nytte han ut, sa Meier. "Og
hadde eg," sa han, "vori den eg burde vori, so hadde
eg sagt: ja, sêl alt ditt Gods og gjev det til dei fatige;
det skulde eg sagt", sa Meier, "då han kom til meg so
kvidefull og spurde, korleis han skulde forstå dette Jesu
Ord. Hadde eg sagt det, so hadde Mannen vori frelst!" -- 
sa Meier.

Helga
 

(reiser seg).
 Kaffien din vert kald, Paulus.

Paulus.
 
Langtifrå. -- Ja for veit du kva det var som
dreiv Far min på Sjøen? -- Han kjende med seg sjølv,
at han elska Rikdom, og at dette batt han til Verdi; og
Åndi sa til han: riv deg laus, gjer deg fri; gjev frå
deg alt. Men han var veik, og vreid seg, og ingin kunde
rettleide han, eller styrkje han; og so gjekk han med dette,
til dess han vart sjuk av det. -- Stakkars Far; å, som
eg forstend han.

(Det tek til å skùmast.)

Helga
 

(hev teke Koppen hans; er ved Omnen og skjenkjer upp).
 Det er
sant: du råka vel Evelinde no då du kom?

Paulus.
 
Ja men eg hadde ikkje Stunder -- 

Helga
 

(set Kaffien fram; tek med ein Gong Paulus um Halsen og kysser han).

Paulus
 

(forkvifsa).
 Nåh. Desse Kvinnfolki. Hengen eller
Sprengen -- -- 

No ja; so laut eg prøve meg på dette, eg au då; og
det var her som elles. Låkt Stell. Eg hekk likso fast
ved Verdi som Far min. Og det hadde eg ikkje visst
fyrr! Gamall Teolog og Lærar i Kristindom, Lærar og
Vegvisar for andre, Gud hjelpe meg; og so hadde eg kje
ein Gong lagt Merke til -- -- . Nei no må du høyre
på meg, Helga.

Helga
 

(reint glad; som ung att; gjeng att og fram i eigne Tankar og hev ikkje
fylgt med i det siste).
 Eg høyrer, eg høyrer ... men no fær
eg nok ut og kveikje Ljos åt deg. 
(Ut Kammersdøri.)

Paulus
 

(ser mot Himilen. Stilt.)
 Hjelp meg med dette, Herre!

Jens Eide
 

(kjem).
 Nå! der er Angjældende. Goddag,
Pål; Takk for sist.

Paulus
 

(upp frå Borde; glad).
 Goddag, Goddag; sjølv Takk,

SIDE: 219

Jens! Eg trudde mest ikkje du vilde vyrde meg so mykje;
det var berre so vidt eg fekk sjå Snippen av deg her um
Sundagen. 
(Set fram Stol.)

Jens.
 
Nei du hadde vorti so heilag, Pål; og me Juristen
sind bøse Christen, veit du. 
(Smiler.)

Paulus.
 
Ja det er so sant som det er sagt.

(Jens set seg.)

Og vil du no drygje og høyre på mig i Kveld, so tenkjer
eg du vert endå meir rædd meg. For no er eg heilag,
Jens! Fyrr var eg berre Farisæar.

Jens
 

(ser på han).
 Hm. Eg fær høyre på deg i Kveld då.

Paulus.
 
Og so må eg tala med Lensmann Eide
ein Dag; for eg vil selja Garden min.

Jens
 

(forstøkt; reiser seg).
 Kva Fanden er no det?

Paulus.
 
Ja Helga veit det kje enno, so me skal ikkje
nemne det i Kveld.

Jens
 

(ålvorsam; mest skarp).
 Eg trur ikkje heller det er verdt.
Eg tenkjer du kjem til å sova på det litegrand, eg. -- 

(Gjeng att og fram.)
 Du! -- Ein rein Mynsterbonde!

Helga
 

(med Lampa).
 Å! Velkomin att, Jens.

Paulus
 

(ser på Klokka).
 Nå; so mange. Du fær beda han
Ola setja inn Benkir, Helga, når det lid på litegrand.

Helga.
 
Skal det vera her inne i Kveld?

Paulus.
 
Ja; dei skal merke at det er noko nytt; -- ein
Daglegstogukristindom og ingin Stasstogu- eller Kantorkristendom
lenger.

Helga.
 
Men du er kje forsynt enno, Paulus; set deg
inn-åt att; Jens tek seg au ein Kopp til.

Jens
 

(att og fram).
 Nei Takk; no hev eg drukki fire Koppar
på ein Times Tid; drakk eg ein til, fekk eg Nerveslag.

Paulus.
 
Tak ut Maten, Helga. Eg hev anna å tenkje
på no.

(Helga rister på Hovudet, tek Disken og gjeng.)

Jens
 

(stanar).
 Du Pål, høyr her.

Paulus.
 
Ja men skunda deg; det er so mykje eg må
få sagt.

Jens.
 
Du meinte kje noko med det du sa her i Stad.

Paulus.
 
Det fær du snart sjå, Lensmann.

Jens.
 
Vil du til Amerika då?

SIDE: 220

Paulus.
 
Eg vil ingin Stad. Eg vil vera der eg er, og
vera Arbeidsmann. Og Prest! For no hev eg Kalle.

Jens
 

(stirer stivt på han).
 Og Pengane for Garden?

Paulus.
 
Pengane gjev eg til dei fatige.

(Jens stend mållaus og stirer.)

Paulus.
 
Trur du eg er galin?

Jens
 

(stutt).
 Eg veit kje kva eg skal tru.

Paulus
 

(smiler).
 Ja eg er galin -- for alle dykk Vismennar.
Det er sant: er du Fritenkjar enno?

Jens
 

(uroleg att og fram).
 D'er eg visst.

(Stanar.)
 Du, høyr no, Pål. Eg vil tala beintfram med
deg. Du hev Tankar med dette. Eg veit at dei moderate
vil ha deg til Storthingsmann.

Paulus
 

(lær).
 Det slepp dei, når eg gjer meg til Fant!

Jens.
 
Å, du greider alltid til Røysteretten. Og med
den Folkeyndest du vinn, når du med denne store Gåva
lettar Fatigbyrdine for Sokni -- 

Paulus.
 
Nei; eg vert rein Fant, Jens. Bere so vidt
eg hev til Lìvemåten vil eg tena. Meste Tidi fèr eg
um og talar Gudsord, eller hjelper mine Fatigfolk.

Jens.
 
Kva vil du hjelpe deim med, når du ingin
Ting eig?

Paulus.
 
Med Arbeid. Eg er Jordarbeidar, og eit Grand
Skomakar, og litegrand Snikkar ... 
(Smiler.)
 Og so vil eg
tigge åt deim.

Jens.
 
Du må Dø og Pine agte deg, Pål. Dette-her
er den ville Sverming.

Paulus
 

(smiler).
 Eg hev aldri vore so roleg og klår.

Jens
 

(tek til å gå att).
 Du hev ein Bakveg endå, Farr.
Du veit at Helga gjeng aldri med på dette; ho krev si
Helvt av Pengane, og -- -- 

Paulus
 

(stilt).
 Helga hev eg ofra. Eg veit ho gjeng
frå meg no.

Jens
 

(stanar; mullar).
 Det -- var det då.

Paulus.
 
Men Gud vil upplyse henne og gje meg
henne att.

Jens.
 
Med Helvti av Pengane ja -- -- 

Paulus
 

(smiler).
 -- som eg då au kann gjeva til dei
fatige.

SIDE: 221

Jens
 

(att og fram. Meir og meir rådlaus).
 Hm-hm; hm! Dette
er -- . Hm.

Høyr no, Pål. Set deg. Lat oss tala rolegt og vìtugt.

(Dei set seg.)
 So. Du skræmer meg mest med dine galne
Påfund, Pål. Men eg veit du er soleis; so urimeleg
brå. Dette her kjem du til å tenkje yvi ein Gong til,
Pål. Eg vil berre fortelja deg, at du gjer verre enn du
veit, um du gjer Ålvor av dette. Nett no hev eg eit
Arbeid fyri, som eg veit du vil like, og som eg hev gledt
meg til å få deg med på -- 

Paulus.
 
Hev du?

Jens.
 
Trur du eg hev gjevi upp ein roleg og trygg
Embættsveg og er komin hit til Heimbygdine att berre til
å eksekvere og auktionere? -- Nei; det er andre Ting
som sviv meg i Hugen, Pål. Hugsar du Politiken min
frå Studenterdagane?

Paulus
 

(smiler).
 Eg hugsar me gjorde Narr av deg, av di
du var Høgremann.

Jens.
 
Ja, ja -- 

Paulus.
 
 -- og vilde ha oss inn under Sverig til Berging
for Nationaliteten vår, -- "Tjodskapen", som du sa -- -- 

(Ola og eit Par andre Karar kjem inn med Stolar og lange Bordfjølir.)

Paulus
 

(upp).
 Det var rett, Ola. 
(Rettleider deim, korleis dei skal
setja Benkine, og hjelper sjølv til.)
 Set dei den Vegen; -- so ja;
og godt hit. 
(Stolar vert sette med lange Millomrom, og Bord lagde ovanpå
deim, so det vert Benkir.)
 So ja.

Ola.
 
Tarvst det fleire, tru?

Paulus.
 
Å nei. Kjem det mange, fær Ungdomen stå.
Det vert kje noko langt Møte. Takk skal de ha! 
(Dei gjeng.)

(Ser på Klokka.)
 Ja no hev me deim snart. Me fær talast
meir ved um dette sidan, Jens. Kann du koma hit i
Morgo? -- Til Nons?

Jens.
 
Til Nons kann eg ikkje koma -- i Morgo; men
utpå Kveldykti ei Stund skal eg vera her. Men so lovar
du meg ein Ting?

Paulus.
 
At eg skal vente til då? -- Ja det skal eg.

Jens.
 
Ikkje nemne til noko Menneskje, Pål, dette du
tenkjer på, -- og minst til Kona di. Ho er veik i denne
Tid, Helga; trøytt; ho søv visst ikkje godt; -- nei, ho hev

SIDE: 222

kje sagt noko; eg berre dømer etter det eg ser. Reint ut
sagt, Pål, so trur eg du er ein åleitin Mann å vera
gift med.

Paulus
 

(undrin).
 Eg? Slik ein Godsau som eg er?

Jens.
 
Ja men der er Uro ikring deg jamt. Og sjølv
hev du so mange Påfund. Kvinnfolk hev det soleis,
veit du; dei tek det so tungt med alt slikt. Eg lagde
Merke til henne i Dag; ho er veik, Pål. So veik at ho
græt for eit godt Ord, -- ho som var so sterk og ferm
alltid.

Paulus
 

(kvekk).
 Græt ho?

Jens.
 
For ingin Verdsens Ting.

Paulus.
 
Ja men vaksi Folk græt då ikkje!

Jens
 

(smiler).
 Her på Lande plar me ha so vidt Kultur
at me styrer oss. Men det er Nervur, ser du. Og når
du no høyrer at ho er so veik, so skal du live henne,
og taka det lempeleg. Det er stride Ting du er inne på
no, Pål; det kann ikkje vera greidt for eit Kvinnfolk å
få slikt innyvi seg med ein Gong.

Paulus.
 
Græt ho? Men stakkars Helga; og eg
som -- -- .

Ja du kann då vìta eg skal live henne! So lengi som
eg på nokon Måte kann! -- Stakkars Gjente; kven kunde
no koma på slikt? 
(Slær seg på Skallen.)
 Eg er eit Naut,
Jens. Eg korkje hår eller hyggjer. Gjeng berre og tullar
med mitt.

(Brådt.)
 Eg skal tegja som Muren. Eg skal vera snild
med Helga i Kveld.

Jens.
 
Det er rett, Pål.

Paulus
 

(fær ein Tanke).
 Du Jens, -- eg vil beda deg um
ein Ting. Du skal segja henne dette. Du kann gjera
det so mykje linnare. Eg berre busar på eg; eg kunde
støkkje Vìte av henne.

Jens
 

(fornøgd).
 Det skal eg gjera, Pål. So snart me hev
tala saman i Morgo og Tingen er greid, so -- -- 

Paulus
 

(handtek han).
 Takk, Jens; du er den same greide
Karen som du hev vori. Takk skal du ha; no liter eg
på det. 
(Det høyrest Stìg i Gangen.)
 Og no fær eg ut til meg
sjølv og tenkje litegrand på Talen min, -- so eg ikkje

åleitin: "anstrengende". -- lìve: "beskytte"; "skåne".

SIDE: 223

skal buse altfor hardt på. Kom inn til Helga du, og
haldt henne med Lag so lengi. 
(Dei gjeng ut Kammersdøri.)

(Folk strøymer inn. Millom dei fyrste ser ein Tabitha og Evelinde saman
med andre yngre Systrar; desse set seg på Mìdbenkine. Eldre Folk, Mennar og
Kvinnur. set seg fremst; yngre Mennar lengst bak.

Lars Nordbraut, gamall og grå, Per Åse, ein litin tett Stabbe med
Dyffelsfrakke og Sylvknappar i Vesten, og Gudleik, Gut på eit Par og tjuge, set
seg upp i Benken ved Grønborde. -- Stogo fyllest.

Lågmælt Samtale og Kviskring. Der er noko stilt og liksom ventande yvi
Samlingi. Lars Nordbraut gjer seg fyri med å synast roleg, samtalar halvhøgt
og smilande med Per Åse og andre, som kjem burt-til og helsar pa han.

Helga og Jens Eide smøygjer seg inn Kammersdøri og set seg i Sofaen
lengst framme. Straks etter kjem)

Paulus.
 

(Han er roleg og ålvorsam; stryk Helga yvi Håre, då han gjeng
framum. Stig fram til Grønborde).
 God Kveld, godt Folk. Lat oss
syngje Offerverse vårt: "Offer, Offer er det store -- ."

(Gudleik gjev Tonen. Koralen vert songin einrøystes og utan Spél.)

Offer, Offer er det store,
løyndomsdjupe Livsens Krav.
Offer! tonar Frelsarorde
yvi Dåp og yvi Grav.
Lov er sett for Mann og Møy:
vil du lìva, må du døy!
Vil du vinne Livsens Heppe,
Må du roleg Live sleppe.

Paulus.
 
Ver hjå meg i Kveld, du som opna Augo
mine, og legg Klårleik og Kraft i mine Ord, Amen.

Gode Venir. 
(I "Lesartone".)
 Hev de den rette Anger yvi
Syndi? Me veit, at heile vårt Liv hev vori ei einaste
lang Lekkje av Synd frå fyrste Stundi til no; og me
veit kor veike og vesalle me er, so at kvar Tanke, kvar
Rørsle i oss er Synd; -- hev me Angeren? Hev me
den sanne Syndsvedkjenning? For utan den kann me
aldri få Del i Nåden.

(I sin vanlege Tone.)
 Er det kje so eg hev tala til dykk?
Gong på Gong, og År etter År? Og måla Syndi for
dykk med alle dei Fargarne, Måle åtte? Og de lika
dette. De vart aldri trøytte av å høyre på meg; og de
grét og hadde det godt, og kom att kvar Gong på nytt,
at eg skulde fortelja dykk um Syndine våre. 
(Uro.)

Men tykkjer de at de hev gjengi fram i Kristindom
ved dette? Voks de i Heilagdom ved å gå soleis og

SIDE: 224

klabbe med all denne Syndi, hyggje dykk med Syndi,
aldri bli ferduge med Syndi, gå her og liksom breide
ho ut og vise ho fram, og kappast um kven som var den
største Syndaren og den beste Angraren? 
(Kremting; veksande Uro.)

Var dette Kristindom? Vart der noko av det? Var
det for dette at Gud sjølv steig ned av Himilen og leid
og stridde og døydde, -- at me skulde sitja her og klynke
og syte um Syndi og halde lange Bønir liksom Farisæarane? 
(Stilt.)

Spýrr deg sjølv. Spýrr deg, um du er sterkare i di
Tru, fastare i din Vilje, heilare i din Hùg, reinare i di
Sjæl, eit betre Menneskje enn du var, då du tok til med
Striden?

(Brådt.)
 Eg laug for dykk. Eg laug for dykk, Brørar
og Systrar! 
(Spyrjande Murring; Kremting,)

Det er ikkje Syndine våre det gjeld. Det er ikkje
Angeren vår det spýrst um. Kven trur du bryr seg um
Angeren din? 
(Kremting.)
 Innbilder du deg, at du kann
angre deg til Nåde? Angre deg inn i Himilrike, liksom
du slit deg til ei Dagløn? Du Farisæar, gakk til Jesus
og høyr kva det er, han spýrr deg um! 
(Stilt.)

Han spýrr: vil du bli frelst. Og ser han at du vil, -- 
at du er trøytt av ditt gamle tome Liv og leid av Verdi
og alt som er i Verdi, heile denne Huldreheimen med
alt det me der gjeng og fiktar etter, Gods og Gull, Ære
og Magt, Elskhug og Vellyst og glade Dagar, alt dette
Trollgull som ikkje er anna en Bôs og Møk, når det kjem
fram i Dagen, -- ser han at du er leid av alt dette, og
vil inn i eit nytt Liv, -- so spýrr han ikkje um du angrar,
ikkje um du er botferdig; han nemner ikkje det; han
spýrr berre: trur du? trur du, at eg kann forlata Syndir
på Jordi? Og ser han at du trur han på hans Ord, so
segjer han: ver frelst. Det vere deg som du vil. Og du
er heil i den same Time. 
(Reint stilt.)

Syndine dine? Ja det var dei som vart burttekne no.
Gravne i Jordi, sekkte på Havsbotnen, utstrokne, gløymde,
ikkje til lenger; han vil ikkje høyre gjeti deim meir,
ikkje vìta um deim; han hev då visst havt nok av den
Styggedomen. Og so gjeng du her i alle dine Lìvedagar

SIDE: 225

og flaggar med denne Syndi like godt! Trur du då
ikkje? Ja trur du ikkje, so gakk heim til Verdi att; i
Guds Rike hev du ingin Ting å gjera! 
(Uro.)

Nei; det er noko anna han krev av oss, godt Folk.

Då den rike Guten kom og spurde kva han skulde
gjera, so sagde Jesus: haldt Lovi. Guten svara: den hev
eg haldi frå min Ungdom av. Hadde det vori eg, -- 
eller du, min høgvyrde Far og Lærar Lars Nordbraut -- ,
so hadde me haldi ein Tale for Guten um Sjølv-rettferd.
Me hadde prøvt å knasa dette harde Hjarta; me hadde
vist Guten burt og sagt: kom att når du hev gjort Bot,
når du hev Angeren! Men Jesus? -- Han gjorde ikkje
det. Han lika Guten. Han forstod at Viljen her var god.
Berre ein Ting lagde han til. Eitt vantar deg enno, sa
han. Anger? Langtifrå. Vil du vera fullkomin, sa
han -- ja han brùka Orde fullkomin, -- so skal du -- 
selja alt det du eig og gjeva det til dei fatige! Det sa han.

(Per Åse kremtar. Helga og Jens Eide ser urolegt på einannan; mange
andre like eins.

Lars Nordbraut hev lengi freista å vise si vanlege blide og milde Uppsyn.
Men etterkvart hev Hovude hans sìge meir og meir ned i Bringa. Per Åse

gjorde som han i Fyrstningi; men er no harm; han kviskrar stundom heller høgt
til Gudleik. Denne hev heile Tidi stirt storøygd på Paulus, fyrst forundra, so
uroleg og skræmd; no hev han som fortumla slegi Augo ned. Når han sidan lyfter
deim, er dei fulle av Undring og Eldhug.

Noko likt ser ein hjå andre unge, serleg hjå Evelinde. 
Tabitha sìt heile
Tidi undringsfyllt; mot Slutten av Talen reiser ho seg upp og stend og stirer på

Paulus med ein vill Eldhug, som ein kann sjå piner han.)

Ja for dette er Kristindom -- : ikkje Ord og Talemåtar,
ikkje Bot og Bønir, ikkje Syting og Sukking; heller
ikkje er Kristindom mjuke og søte Kjenslur, eller eit
utanpå-heilagt Liv, eller å gå i Kloster og stengje seg
ute frå Verdi 
(Eide kremtar samtykkjande)
 eller å gå og gjæte
sine Syndir; nei! Kristindom er: å rive seg laus ifrå
Verdi og fylgje Jesus! det er: halde Lovi som han gjorde,
vera fullkomin liksom han var fullkomin!

(Det gjeng som ein Rykk gjenom Forsamlingi: alle ser forskræmde på Paulus;

Lars Nordbraut vil reise seg, men gjev det upp.)

Ja det krev han: at me gjev Verdi frå oss so heilt,
at um det fanst den Ting som batt deg, heldt deg fast,
stygde deg burt, -- so må du ofre det, hogge det av,
rive det ut, var det enn di høgste Kjærleik, ditt fagraste

SIDE: 226

og beste, ja um det var deg so umissande kjært som ditt
høgre Auga eller di høgre Hand! Alt, alt, Far, Mor,
Syster, Bror, Kone, Barn, Kjærast, Vén, Gods og Eign,
Gard og Grunn, Ære og Ros, Velde og Magt, Lìkam og
Liv, alt det du elska og lìvde for, stort eller lite,
godt eller vondt, Synd eller ikkje Synd, og deg sjølv med,
 -- alt må du leggje som eit Offer for Herrens Føtar,
so at ikkje noko hefter eller hindrar deg i å vera hans
Mann og gjera hans Verk. Alt du soleis hev ofra fær
du att, so sant han ser du hev godt av å få det att;
hundradfoll fær du det att, fyrst her og so sidan; i det
heile vil du med Forundring finne, at nettupp som du
trudde du var ferdug med alt og berre måtte bu deg
på å døy, -- so stend du midt upp i ei ny Verd, ei
nyfødd, rik, fager Verd, full av det du kann elske og lìva
for; og denne Verdi er di! midt i di Armod stend du der
som ein Konge, sterkare og friare enn Keisaren av Russland;
allting er deg underlagt; inginting kann skada deg;
alt må tena deg; du er i Jesus Herre yvi alle Herrar
og Konge yvi alle Kongar; du hev vunni Verdi ved å ofra
ho; og fyrst og fremst hev du vunni deg sjølv. Dette
er den store Løyndom. Men ingin Ting vinn du, når du
ikkje fyrst hev ofra alt, og ofra det heilt; vil du lìva og
regjere med Kristus, so må du fyrst døy med han. 
(Daudstilt).

Og det krev han so: at alt vårt Liv sidan er fullkomi;
at me held Guds Lov, i Gjerning og i Hjarta! -- Kann du
ikkje? Trur du ikkje du kann det som Jesus byd deg? -- 
Men so trur du ikkje på Jesus; og kva vil du då i hans
Rike? 
(Ein Rykk; so stilt.)

Kann du ikkje? Eg svarer deg i Jesu Namn: du vil
ikkje! Alltid når me ikkje vil, finn me ut at me ikkje
kann. Og med denne Lygni hev me dikta Kristindomen
ut or Verdi! -- Og kalla so sjølve denne Lygni vår
Kristindom! Sandeleg, det skal gå Tyrus og Sidon tòllegare
på Domedag enn oss.

Kann du ikkje, so vil du ikkje; og gakk so heim til
Verdi att og søk di Trøyst der; for inn i Guds Rike slepp
du ikkje! For den Vegen er smal og den Porten er trong

SIDE: 227

som fører dit inn; og dei som skal koma inn, må trengje
seg inn med Magt, -- med heile sin brennande Hùg, med
all sin heitaste Vilje. Spotta ikkje; for dette er meir
ålvorsamt enn det du fyrr kalla Kristindom! Men lat deg
heller ikkje skræme! for den som sette Krave, han gjev
og Krafti.

Tabitha
 

(skrik i sjuk Eldhug).
 Sælt er det Liv som bar deg,
og dei Brjosti som du saug!

(Rædsle. Folk reiser seg.)

Paulus
 

(ser kvast på henne).
 Før henne ut. Ho er frå seg.

(Ålmenn Uro. Systrane flokkar seg um henne.)

(Duken fell snøgt.)

ANDRE VENDING

Dagen etter.

"Kontore". Eit Rom bygt på same Måten som det i fyrste
Vending.

På høgre Sida av Døri i Bakgrunnen ein høg Ileggjaromn; i
Kråi innanfyri Torvkasse. På høgre Veggen eit stort brunmåla
Bokskåp med grønt Forheng. Hitanfor det Dør; hitanfor den eit
gamalt brunt Skatol; ovanum dette Bilæte (Steinprent og Treskurd).
 -- På vinstre Veggen tvo Vindaugo; framfyri deim eit noko stort
Skrivebord. Ingin Veggbenk. Ved Vindaugo og Borde gamle høgryggja
Stolar; midt for Borde ein Armstol.

Døri i Bakgrunnen gjeng upp.

Gurina kjem inn, rødande; etter henne Carolus Magnus, ein
Mìdalders Mann, svarthærd og brun, høg og lang, med rundt stridt
Skjegg; Klædi noko for stutte -- som lånte. På Halsen hev han
eit Ullskjerv.

Gurina.
 
Han er upp-hjå Johanna, og Kona kviler;
men her er varmt; du fær sitja her so lengi. 
(Legg meir i.)

Carolus
 

(skugrar og gnid Hendane).
 Ja her er godt. Du er
snild du, Gurina; tusund Takk skal du ha.

Gurina
 

(gjeng att).
 Svært for ein Kalde det hev sett i
med i Dag.

SIDE: 228

Carolus
 

(med Lesarfaktir og Mæle).
 Å ja; men me fær bera
det Herren sender oss. 
(Ho ut.)

(Carolus stend ved Omnen; gnid Hendane; skjek seg. Murrar.)

Ja slik hev dei det. Hæh.

(Gjeng burtåt Skatole, prover um det er læst. Gjeng åt Omnen att.)

Hæh. No er der vel ny Sylvstas.

(Gjeng åt Bokhylla. Tek ut Bøkar og ser på Titelen. Kvekk og slepper ei
Bok i Golve, då han høyrer Døri gjeng.)

Tabitha
 

(inn. Bleik og stirande).
 Guds Fred.

Carolus
 

(er Lesar att).
 Guds Fred, Tabitha. Korleis læt
Herren deg ha det?

Tabitha.
 
Takk godt.

Carolus.
 
Ja, Herren er god med oss, Tabitha. Du var
vel på Møte i Gårkveld?

Tabitha
 

(som fyrr).
 Eg høyrde Læraren.

Carolus.
 
Han var vel god som vanleg, den kjære
Læraren vår?

Tabitha.
 
Herleg ... er han.

Carolus.
 
Ja han hev store Nådegåvur. 
(Hostar.)
 Eg
var so krimfull eg, so eg fekk ikkje Nåde til å vera med
i Gårkveld.

(Lirkande.)
 Ja han lét oss vel høyre kva me er for Syndarar,
og uværdige at kaldes Guds Børn. Han hev ei
sers Gåve til det, Paulus.

(Døri gjeng upp. Jens Eide kjem; vinterklædd.)

Jens.
 
Åh! -- Goddag. 
(Tek av seg.)
 Kaldt i Dag.

(Gjeng åt Omnen.)

Carolus
 

(utrygg).
 Ja, her er virkeleg -- svært kaldt. Men
vi må bære hvad som Herren sender oss.

Jens
 

(ser nedetter han).
 Er du òg ein av Brørane?

Carolus
 

(hugmjuk).
 Ja, ved Guds Nåde kan jeg sige, at
eg i stor Skrøpeligheit -- -- 

Jens
 

(stutt).
 Eg er ikkje av Brørane. Tarv kje skapa deg
for mi Skuld. 
(Carolus forfjamsa; tegjer.)

 -- Å, det er Tabitha? Korleis hev du det? 
(Set fram Stol.)

Set deg.

Tabitha
 

(set seg).
 Takk.

Jens.
 
Kor stend det til med Johanna?

Tabitha.
 
Ho slepp visst snart heim.

Jens.
 
Hm.

(Tek upp Snadde og Tobakspung; stappar og kveikjer.)

SIDE: 229

Carolus.
 
Må jeg have den Ære at spørge Herren ...

(smiler mjukt)
 eg må tilstå, at eg ikkje har den Æra -- -- 

Jens.
 
Eg er den nye Lensmannen.

Carolus
 

(kvekk; tvingar seg; heretter svært stram og finsleg).
 Å! -- 

(bukkar lenkjeleg)
 Lensmannen nå?

Jens.
 
Og du?

Carolus
 

(urimelig høfleg.)
 Mit ringe Namn er Carolus Magnus Thomassen.

Jens.
 
D'er kje noko ringe Namn det. 
(Ser skarpt på han.)

So det er Carolus Magnus.

Carolus.
 
Å ja, Gudbetre, Lensmannen har vel hørt
gjeti meg. Jeg er af det såkaldte Tater- eller Fantefolk
oprindelig, og er 
(sukkar)
 ikkje kjend berre for det gode,
dessverre.

Jens.
 
Og no Guds Barn.

Carolus.
 
Ja ved Guds N -- ja eg freistar på det, eller
forsøger. Men eg er svag.

Jens.
 
Du er vel det. -- Du er godt kjend med Paulus
her?

Carolus.
 
Han er min store Velgjørar og Lærar, som
eg aldri kann nok fulltakke. Og no frei -- forsøger eg i
stor Skrøp -- so godt eg kann å bli Folk, -- so godt
eg kann, ja. 
(Rettar seg,)
 Og fyrst og fremst legg eg meg
etter, um jeg kunde få lidt mere Oplysning; thi det er det
vigtigaste, som Lensmannen veit -- 
(med ein Sideglytt til Tabitha)

i dette jordiske då.

Jens.
 
Hm. Kva les du helst? Gjest Bårdsen?

Carolus
 

(med ein litin uviljande Fantelått).
 Hæ, hæ -- å ja, jeg
har nok læst om ham og; men det var no i mine Syndedagar
det. No les eg helst -- næst Gudsord då, so les
eg helst Reisebeskrivelser og sådant; Jules Verne 
(bokstavrett)

er den Skribenten som -- -- 

(Døri gjeng upp.)

Paulus
 

(rask inn; utan Overfrakk. Legg Hatten frå seg på Skatole).

Goddag, Jens. 
(Handhelsar.)
 Hundekaldt!

Jens.
 
Du er Bonde heilt ut, du? -- Tenk utan Overfrakke
i Dag.

Paulus.
 
Jau i Dag hivde eg på meg ein gamall eg
hev; men so råka eg Rasmann Rotteholen so blåfròsin

SIDE: 230

 -- -- . 
(Jens dreg på Oksli.)
 Goddag, Carolus; Goddag, Tabitha
d'er folksamt her, ser eg. 
(Tabitha reiser seg. Vender sidan ikkje

Augo frå Paulus.)

Carolus
 

(mjuk).
 Ja, min kjære Lærar og Velgjørar, eg
måtte sjå hit og beda deg næst Gud um Forladelse,
fordi eg 
(hostar)
 måtte halde meg burte frå Ordets Forkyndelse
igårkveld; 
(hostar)
 eg hadde slikt eit Tak av Influensa
mi.

Paulus.
 
Heh, Kulturmann! -- Det segjer dei i Byn
au, når dei hev vori på Fyll.

Carolus
 

(mjuk, men inn-arg; skjeglar rangøygd til Paulus).
 Å, min
kjære Lærar -- -- 

Paulus.
 
Du kunde fylle deg heime, når du endeleg
skal, og ikkje gå ned-hjå Maren Doktar og føre henne
au uppi det.

Carolus
 

(angerfull).
 Sant å segja so gjekk eg der ned og
vilde høyre um ho hadde noko som eg kunde få for
Influensa mi; 
(sukkar svært)
 å ja Gud hjelpe oss. Me er
skrøpelege og fattast den Ros -- -- 

Paulus.
 
Me fær venja oss av med dette idelege Misbruk
av Guds Namn og Ord, Carolus.

Carolus
 

(forfjamsa).
 -- -- Kor stend det til med Syster
Johanna i Dag?

Paulus.
 
No stend det godt til. I Kveld vil ho vera i
Paradis.

Var det elles noko i Dag, Carolus?

Carolus
 

(angerfull).
 Å, fyrst vilde eg no tala med Dykk
um Synderne mine.

Paulus.
 
Det hev eg ikkje Stundir til i Dag.

Carolus.
 
Å? -- nei eg spår, De hev so mykje anna
og vigtigare.

Jens.
 
Carolus Magnus er ikkje med. Han veit ikkje
at Kristindomen hev vorti ny sidan igårkveld.

Paulus.
 
Veit du kva du skal gjera til å bli kvitt alle
desse Syndine dine? Du skal ofre Gud det kjæraste
du hev.

Carolus
 

(meir og meir utrygg).
 Det kjæraste eg hev? -- 

(freistar med ein Smil)
 Det måtte vel vera ... Son min det,
 -- hvorso Abraham.

SIDE: 231

Paulus.
 
Det kjæraste du hev er Latskapen din, Farr.

(Carolus raudnar fornærma.)
 Men de frys vel ihel i Dag utpå
Kvernhusheidi? Skal eg sende Ola ut med eit Lass Torv?

Carolus
 

(mjuk).
 Å tusund Takk, min kjære Velgj -- 

Paulus.
 
Hev de Mat? Du ligg all Dagen og les "Jules
Verne" 
(bokstavrett)
; det vert vel kje noko større Mat av det?

Carolus.
 
Eg -- arbeider med mi Upplysning -- -- 

Paulus.
 
 -- -- og svelt, som andre Filosofar. 
(Opnar Døri

og ropar ut.)
 Gurina!

Gurina
 

(utanfyri).
 Ja?

Paulus.
 
Gjev Carolus noko Mat med seg heim. Og
seg Ola, at han køyrer ut til han no i Kveld med eit
Lass Torv; dei frys ihel der ute.

Gurina.
 
Ja -- a.

(Døri att.)

Carolus
 

(nevetakkar).
 Å mange, tusund Takk, min kjære
Lærar og -- 

Paulus.
 
Snart takka. Farvel, Carolus.

(Carolus bukkande og takkande og forfjamsa ut.)

Jens.
 
Det er slikt du êl på no, Pål.

Paulus.
 
Han er meir verd enn Gull; Vårherre hev
sendt meg han til å øve meg på i Tòlmod.

Jens.
 
Det kann eg tru.

Paulus.
 
Og du, Tabitha? Var det noko eg kunde
hjelpe deg med? Korleis hev du det? Du vart klen for
oss i gårkveld.

Tabitha
 

(talar syngjande og døyvt).
 Ikkje klen. Ånden dreiv
meg til å vitne.

Paulus.
 
Ikkje alle Åndir er av Gud, Tabitha.

Du må agte deg; du er på den beine Veg til Fortjoning!

Tabitha
 

(skjelv).
 Tala, Herre. Dine Ord er Balsam for
mi Sjæl; og endå når du tuktar meg, er dine Ord som
Honning for meg; og der er Honning og Mjølk under
di Tunge.

Paulus
 

(ser på Eide og rister på Hovude).
 D'er mi Skuld, dette.
Eg hev ført deg villt, Tabitha. Det var ikkje helsesamt
å sitja der i desse Bønemøti og eggje seg upp i åndeleg
Vellyst ... 
(Strengt.)
 Du må vinne yvi det, Tabitha.
D'er berre ein, du skal fylgje og dyrke; det veit du!

SIDE: 232

Tabitha.
 
Du vil føre meg.

Paulus.
 
Eg skal føre deg til Jesus. Men so må du
lyde meg.

Tabitha.
 
Eg skal lyde deg no og all Tid.

Paulus.
 
Ja du lovar meg det?

Tabitha.
 
I alt vil eg lyde deg.

Paulus.
 
Då skal eg segja deg kva du skal gjera. Du
skal gå heim og tena og hjelpe dine gamle Foreldre.

Tabitha.
 
Dei er ugudelege.

Paulus.
 
Det er deira Sak. Du skal gjera ditt; hjelpe
og tena deim og vera ei god Dotter for deim.

Tabitha.
 
Dei forbyd meg å gå på Bønemøti.

Paulus.
 
Du skal lyde deim i det som i alt. Du tenar
Gud betre med å kjemme din lame Far enn med å
sitja og savle i Bønemøti. Les Testamente ditt! -- Veit
du kven som er din Næste?

Tabitha.
 
Alle Menneskje.

Paulus.
 
Nei. Dine næmaste er din Næste. Og dei
Gud elles sender deg, og som treng di Hjelp. Det er
din Næste; deim skal du tena og gjera vel imot. Me
skal hjelpe kvar vår Næste, so vert alle hjelpte. Og du,
Tabitha, hev din Gjerning tydeleg fyrilagd av Gud; du
hev dine gamle helselause Foreldre.

Tabitha.
 
Dei hatar Jesus. Dei bannar deg.

Paulus.
 
Lat deim hata og banne; du skal signe og gjera
vel. Lat ditt Ljos skine for deim, at dei ser dine gode
Gjerningar; so lærer dei nok å prise Faderen, skal
du sjå.

Tabitha
 

(meir og meir liksom vaknande).
 Eg kann ikkje lìva ...
utan Bønemøti.

Paulus.
 
Segjer du at du ikkje kann gjera Guds Vilje,
 -- so vil du ikkje. 
(Snur seg og gjeng ifrå henne.)
 Og kva kjem
du då her etter?

(Arg.)
 Gå i Bønemøte. Sitja og hengje og flipe i Bønemøte.

Det
 
skal vera Gudsdyrking. -- Når du hev høyrt
Orde, so skal du gøyme det i eit godt Hjarta og lìva
etter det; det er å dyrke Gud. 
(Streng.)
 Forstend du meg?

Tabitha
 

(slær Augo ned. Lågmælt).
 Eg vil ... lyde deg.

SIDE: 233

Paulus.
 
Ja. Gakk so med Fred heim til ditt Hus;
frå i Dag av hev du Nåde med deg.

Tabitha
 

(gjeng fram og tek han i Handi).
 Du er streng. Takk.
Den Herren tuktar, den elskar han.

Paulus.
 
Du hev sagt at du vil lyde meg, Tabitha.

Tabitha.
 
Eg vil lyde deg!

Evelinde
 

(stikk Hovude inn).
 Er Tabitha her?

Paulus.
 
Ja, Evelinde! Kom og fylg henne, og ver god
mot henne; ho treng til deg. Ver sterk, Tabitha! Hjå
Evelinde er du trygg. Farvel og Guds Fred!

(Dei gjeng.)

Jens.
 
Berre Moro er det nok ikkje å vera Sjælesyrgjar.

Paulus.
 
Stakkars Tabitha. Der er so mykje godt og
trufast hjå henne.

(Set seg.)

Jens
 

(ser på han).
 Evelinde hev du ei god Meining um?

Paulus
 

(varmt).
 Henne er eg trygg på.

Jens
 

(granskar han med Augo; tegjer litegrand).
 Hm. -- Elles likar
eg deg betre no enn -- igår, Paulus.

Paulus.
 
So? -- Det er sant; hev du tala med Helga
i Dag?

Jens.
 
Ho kviler enno.

Paulus.
 
Det er godt. No, då du hev sagt meg det,
so ser eg au at ho er trøytt og veik, stakkar. Fe eg
hev vori. -- Eg hev havt det som ho Tabitha: fyrst skulde
eg hjelpe alle andre -- 

So du lika meg ikkje igår, Jens.

Jens.
 
Eg likar deg ikkje, når du er Kommunist. Alt
av det Slage er so reint på tvers av det eg vil, at eg
bør segja deg det reint ut, likso godt fyrst som sist: held
du fast på det du kom med igår, so kann ikkje me tvo
vera Venir.

Paulus
 

(stilt).
 Alle mine Venir hev eg ofra, Jens. Men
deg vilde eg gjerne få att; -- lat meg få høyre kva det
er du hev i Tankar.

Jens
 

(gjeng att og fram).
 Du; denne Carolus'en din er meg
ei god Type. 
(Lær.)
 "Upplysning!"

SIDE: 234

Paulus.
 
Han ligg på Ryggen og les både Dag og
Natt. Han hev lesi ut heile Ålmugebiblioteke.

Jens.
 
Ålmugebiblioteke, ja. Javisst. Veit du kva han
Far sa? God Vilje og lite Vìt. -- Rusk og Rask frå
alle Kantar, Skillingsmagazin, Folkeven, Lesefruktir, "Jules
Verne", laust og fast um kvartanna, det skal denne stakkars
"Ålmugen" gå og raske i seg, liksom Strutsen
magalegg Småstein og Kamelmýk og gamle Negerknokar.
 -- Hugsar du Far min?

Paulus.
 
Javisst hugsar eg han. Det var ein klok
Mann det, so gamall han var.

Jens.
 
Klok! -- Ja. Dei talar um Kulturmennar; han
var ein Kulturmann.

Paulus.
 
Ja han hadde eit merkeleg fint Lag. Eg lagde
iser Merke til kor godt han kunde samtala.

Jens
 

(smiler).
 Conversere, heiter det.

Paulus.
 
Det var so greidt og sikkert alt hjå han. Og
slik roleg, gjenomtenkt Livsvisdom. Ein råkar ikkje
mange slike no. Han Tore, Bror din, er elles noko av
same Slage; men honom kom eg burt frå i desse mine
lange Trældoms År. 
(Halvt for seg.)
 Um me kannhende no
kunde finnast?

Jens.
 
Ja det kunde du hava godt av. Han Tore er
nok galin på sin Måte; alt det han tenar med si Timbring
og Snikkring, det gjev han burt; men han kastar
det då ikkje reint ut i Vêr og Vind som du vil gjera;
han hjelper Ætti si med det.

Paulus.
 
Ja me hev han Tore mykje å fyri takke,
både du og eg. Men kva var det du vilde segja um
Far din?

Jens.
 
Kann du forstå, kvar ein gamall Bondemann som
han Far kunde hava slik Kultur frå?

Paulus.
 
Han hadde det i Arv.

Jens.
 
Ja; det er det. D'er det som skìl millom Far
og Carolus: han var runnin av gamal Kultur-Rot og hadde
Samanheng med si Rot; men Fanten flyg rotlaus ikring
og raskar til seg noko her og noko der, og fær kje
Samanheng i nokon Ting.

Paulus.
 
Det er soleis med oss au, Farr.

SIDE: 235

Jens.
 
Å ja. Men då han Far vaks upp, var Samanhenge
med det gamle ikkje brotin enno. Han vaks upp
i Kulturluft, i eit rolegt Ljos av innvunne og livsprøvde
Tankar og ein fast og innvaksin Folkeskikk; og gjenom
Umgang med Bygdefolk og framande fekk han inn heile
den Rikdom av Livskunskap og Menneskjekjenskap, som
låg uppsamla i Folkeminne og forma i Sogur og Vers
og Ordtak, -- kvart Ordtak innhaldsrikt som ei Bok.

(Det hev vorti myrkt. Gurina kjem med Lampe.)

Paulus.
 
Dette er eg med på, Jens.

Jens.
 
Eg veit du var innpå det i gamle Dagar; og
det var her eg tenkte eg skulde finne deg att no.

Ja for du kann vel vera med på Politik?

Paulus.
 
Eg hev kje tenkt på det enno. Riksstell og
Riksstræv og alt dette andre Sakstræv bryr eg meg so
lite um. Men lat meg høyre.

Jens.
 
Veit du kva Grunnen er til, at det vert færre
Kulturmennar som han Far, og fleire og fleire Halvklokingar
som han Carolus? -- Grunnen heiter: den 17de
Mai 1814.

Paulus
 

(lær).
 Det kjenner eg att, Jens. Tenkjer du
enno på å bli ein ny Halvor Hoel?

Jens.
 
Høyr no, Pål. Dette hev eg sagt deg fyrr,
og eg hev Bruk for det enno: aldri hev vår norske
Nationalitet vaksi so rolegt og godt som under Danskevelde.
Dansken var heilframand; han kunde ikke gjera
so mykje vondt. Og på Framandvis styrde han, so at
Folke tydde seg saman i seg sjølv Bygd for Bygd, og
lìvde med seg sjølv og vann fram sitt eigi. Då vaks
alt dette som dei halvframande sidan hev lånt og
umskrìvi og kvakla burt og endå tek Ros og Ære
for: Visur, Sogur, Stev, Leikar, ein norsk Tonekunst,
ein norsk Fargekunst, -- alt lìvde og vaks i sitt
eigi Samanheng; det framande var berre Bekken, som
silra inn yvi og vatna og friska upp. Det hadde vorti
ein fullvaksin norsk Kultur av dette, um ikkje Svensken
hadde prakka på oss dette 1814; men då vart alt avbroti;
det framande kom som ein Bråflaum inn-yvi oss
og reiv upp heile Folke.

SIDE: 236

Paulus.
 
Ja.

Jens.
 
Dei som no rår er framande, men ikkje framande
nok! Dei kallar seg norske og fær oss til å tru
at dei er norske; og so gjev me oss til å herme, og
slepper og gløymer det som vårt er. Snobbing og Jål
sprengjer all Smak, all Stil, all Sans for det ægte, so at
no er inginting gildt utan Krambugods og Fabrik-jugl, og
inginting fint utan det som lugtar Gate. Det er dette
me må reise oss imot.

Paulus.
 
Ja Bygdepolitikus er eg; so mykje veit eg
visst.

Og no kunde eg kanskje vera med deg på å leggje
Lande inn under Svensken.

Jens.
 
Svensken kjem nok, Pål, -- eller Russen, eller
andre Røvarar ... Alt ærlegt Framandstyre vil vera
likare enn dette Halvframandvelde, som med sin rotlause
og stillause Halvkultur amerikaniserar Lande.

Men fyrst gjeld det å mure Dam mot den Flaumen,
eg nemnde. Og til det treng me ein sterk og fast Fylking
av Bøndar.

Paulus.
 
Då skal du slå Lag med Lars Nordbraut,
Jens. Han vil au reise ein Bondefylking; og han hev
meir Magt i Bygdine enn eg.

Jens.
 
Lars Nordbraut er ein Tosk. Han segjer: upp
med Bonden, men forstend ikkje det nationale, endå dette
er det einaste som kann gjeva Bonden Rett til å taka
Magti.

Paulus.
 
Magti?

(Reiser seg.)

Jens.
 
Bøndane må ha Magti. Men skal det ikkje
bli som med Vinstre og Moderate, at Bøndane berre er
Statistar og soleis hjelper til med sin eigin Undergang,
so må Bonden ha Førarar. Av sine eigne, meiner eg.
Me Bondestudentar må heim-att. Me må setja oss til
rundt i Bygdine og vera den nye Bondeadelen som no
trengst. Den vanlege Bonden hev vorti Plebei; han hev
gløymt Traditionane og held alt sitt for simpelt; men ein
Flokk Plebeiar vann aldri eit Slag. Du er ein av Fyrigangsmennane
på denne Kanten, Pål, og deg må eg

SIDE: 237

ha med meg. Men då må du ikkje gjera deg ufør.
For ei so stor Sak må du kunna "ofre" -- ei Grille,
Pål.

Paulus.
 
Eg kunde visst heller, som sagt, vera med
deg på din gamle Svenskepolitik. For no forstend eg
det: kristin Politik vil i alle Ting vera å gjeva, -- gjeva,
men ikkje krevja. Eg kann ikkje vera med i ein Fylking
som krev Magti.

Jens.
 
Tøv, Pål. All Politik er Strid um Magti.

Paulus.
 
Då må eg halde meg ifrå all Politik.

Jens
 

(reiser seg).
 Skal dette gjelde for Svar?

Paulus.
 
Det er mitt einaste Svar i den Sak, Jens! -- 
Må me no skiljast?

Jens
 

(att og fram; tvingar seg).
 Du, -- Tore kjem her i Kveld.

Paulus.
 
Bror din?

Jens.
 
Ja. Vil du kje tala med honom fyrst?

Paulus
 

(glad).
 Tore vil eg gjerne tala med.

(Det bankar.)

Jens.
 
Der skal du sjå han er!

(Døri gjeng upp; Gudleik kjem.)

Ja ja, Pål, -- so gjeng eg inn til Helga so lengi. Kom,
når du er ferdug!

(Gjeng.)

Paulus
 

(handhelsar.)
 Godkveld, Gudleik. Kva fører du i
ditt Skjold?

Gudleik.
 
Eg vil fyrst takke for i gårkveld. 
(Stilt tilbedande.)

De er stor!

Paulus.
 
Eg hev kje Stundir til -- -- 

Gudleik.
 
De er større end Luther!

Paulus.
 
Vik frå meg! Kva er dette for Tufs? 
(harm)

Ungdomen høyrer Huldreheimen til liksom Kvendi.
Hugen er blaut og heit og Hovude fullt av blodvarme
Eimar; strakst er han hugtekin.

D'er vanskelegt for ein ung å koma inn i Guds Rike,
Gudleik! Sjå no som du. Eg talar til deg um Jesus,
og so kjem du og fell på Kne for meg. Gakk med deg.
Eg hev kje noko med deg.

Gudleik.
 
So seg meg meir um Vegen til Guds Rike,
Paulus! Etter den store Stundi i gårkveld hev alt snutt
seg rundt for meg.

SIDE: 238

Paulus.
 
Fell det deg hardt å rive deg laus frå ditt
Gods?

Gudleik.
 
Ja. Men det er ikkje det sværaste.

Paulus.
 
Det er eit Kvende?

Gudleik
 

(bøygjer Hovude).
 Ja.

Paulus.
 
Som du elskar på syndig Måte?

Gudleik.
 
Nei. Men eg elskar henne so sårt. Må
eg ofre henne?

Paulus
 

(stend litegrand og ser på han. Gjeng att og fram eit Par Gongir;
stanar).
 Set deg ned, Gudleik.

(Dei set seg.)

Eg hev Tru til deg, Gudleik; eg vil tala Ålvor med
deg.

Gudleik.
 
Ver ikkje for streng!

Paulus.
 
Du er ung. Du veit kje kva Kvinna er, og
du veit kje kva Ægteskap er. Eg hev set so mange.
Eg såg på so mang ein Gut som var varm for Guds
Sak og vilde det rette. Men so kom Kvinna. Og straks
kom det noko lågt inn i Live hans.

Gudleik.
 
Men ho er ikkje slik, Paulus.

Paulus
 

(ålvorsam).
 Kvinna er Jordi. Jordtyngdi. Mannen
kann vera sterk og kann vilja høgt; men strakst legg det
seg tvo mjuke Armar um Halsen hans. Han trur det er
Englearmar; men me andre ser ei moldtung Rot som dreg
ned og ned og fester han åt Jordi. Og kjem so Jesus
og bed han um Hjelp, so svarar han: orsaka meg, men
eg er med i Samlage mot Tigging.

Gudleik.
 
Ikkje ho, ikkje ho.

Paulus.
 
Agta deg, Gudleik. Jordi er ein Haug. Og
Kvinna er Huldri. Det som er av Huldrekall i oss fær
ho Tak i, og êl det sterkt. Gjenom henne slær me Rot
ned i det myrke, det dulde, i Jord og Mold og Trollheim.

Gudleik.
 
Ikkje alltid, ikkje alltid!

Paulus.
 
Kvinna ligg inne med Ormen ifrå Upphave 
av. Hans Hjelp og Reidskap var ho med same. Enno
er ho Djevelens beste Dårefugl og Lokkemat. Kjøte,
det sanselege, Syndi det er ho. Alt i henne er bygt upp
um det eine: å vera Mor; for Natturi vil øksle seg og bli
sterk, at ho på nytt kan byggje Babelstårne. Difor er

SIDE: 239

Kvinna uskyldig i sin Elsk; For ho er seg sjølv når ho
er kjøteleg; men det forfører Mannen.

Gudleik.
 
Nei, nei!

Paulus.
 
Inst inne er Mannen Ånd. Og Åndi vil
upp-etter, til friare Tindar. Haugen med alle sine Voggur
og Grytur er 'n av Hjarta imot. Og han bryr seg
ikkje um, at Natturi økslar seg. Her er meir enn Folk
nok, -- Syndarar, Lidarar nok. Han lengtar etter den
Dagen, då dette jordiske Live tek Ende og Ånds-Rike
kjem. Difor strìtar Anden imot Kjøte, og skjemmest, når
han læt seg bøygje inn under Trollmagtine. Mannen er
bljugare og rå'are i sin Elskhug enn Kvinna, av di han
må døyve ned ei løynleg Skam i seg og kjenner seg
trælka under noko lågare. Dette er ein fårleg, ein fælsleg
Strid, ein Strid inne i Myrkr og Natt; den kristne
kann gå under i den Striden. Forstend du meg, Gudleik?

Gudleik
 

(med bøygt Hovud).
 Eg hev ikkje den store Nådegåva;
eg kann ikkje lìva ugift.

Paulus
 

(tegjer litegrand).
 Vågar du å gå inn i denne
store Striden, Gudleik, so gjer deg Andsvare klårt og
tak det.

Gudleik
 

(glad; reiser seg).
 Med Evelinde skulde eg gå
uskadd gjenom Helvite!

Paulus
 

(ser brådt upp; reiser seg).
 Er det Evelinde? -- 
(gjeng
att og fram; stanar)
 Ja. Hjå Evelinde er du i gode Hendar.

Kvinna er Jordi. Men ho er som ei Moderjord, der
Åndi kann så sitt Fræ; og fær dette Fræet den rette
Dogg av Liding og Gråt, so kann det vekse og gro og
suge det jordiske i seg, so at Kvinna vert reinare Ånd
enn Mannen, liksom ho fyrr var reinare Nattur.

(Brådt.)
 Kann du ofre henne?

Gudleik
 

(hugfallin).
 Må eg ofre henne?

Paulus.
 
Ofre henne må du heilt og fullt, og ikkje
taka henne att utan av Guds Hand. 

Gudleik.
 
Eg forstend Dykk ikkje.

Paulus.
 
Du må gjera deg so fri av henne i Hjarta
og Hug, at um Gud skulde negte deg henne, so må
du kunna gå frå henne med Lov og Takk, -- for dette

SIDE: 240

òg, at han negta deg henne. 
(Gudleik bøygjer Hovude meir og meir.)

Når du kjenner deg so fri, kann du spyrja henne.

Gudleik
 

(håst).
 Ikkje fyrr?

Paulus.
 
Ikkje fyrr, -- um du vil ha Rom i Guds Rike.

 -- Og um Ægteskape må du vìta, Gudleik, at det
skal vera reint, og ikkje eit Skalkeskjol for Lysti. Og
fyrst og sist: det er uløyselegt. Verdi krev Skilsmål,
og for Heidinskapen er fri Kjærleik Religion; Elskhugen
er det høgste Natturi kann nå, og Livsens Meining og
Forklåring for alt Huldrefolk. Men i Guds Rike er
Elskhugen det som ein fyrst og fremst må vinne yvi.
Det strenge Eingifte er den Skulen som døyver Kjøte og
gjenom Liding og Forsaking og det heilage Arbeid med
å hjelpe kvarandre og dei småe fram til Kristus, lyfter
sjølve det natturlege upp til Ånd.

Tenkjer du so um Ægteskape, Gudleik?

Gudleik
 

(i Tankar).
 -- -- Ikkje fyrr. 
(Samlar seg seint og gjeng.
Med brestande Mæle:)

Farvel, Paulus.

Paulus
 

(stilt).
 Guds Hjelp og Nåde vere hjå deg, Gudleik!
Gløym ikkje at eg bed for deg i desse Dagar; og
kom hit att, når du kjenner deg trøytt!

Gudleik
 

(stanar og ser sårt på han; gjeng).

Paulus
 

(stend etter i Tankar. Mullar).
 Ja. -- Han ... må få
Evelinde.

(Samlar seg. Gjeng.)

(Tomt litegrand.)

(Lars Nordbraut og Per Åse kjem.)

Per
 

(ser seg ikring).
 Nei; han er ikkje inne.

Lars.
 
Lampa brenn. Lat oss setja oss og vente ei
Stund.

(Dei set seg.)

Per.
 
Ja kunde du få bøygt han, Lars -- . Det vilde
koma ille med, dette, so nære Vali.

Lars
 

(mildt).
 Eg liter på Vårherre. Eg tenkjer helst
me hev mistydt han, eg.

Per.
 
Han er stiv i det han finn på, -- han liksom
Far hans.

Lars
 

(sukkar).
 Herren hjelpe oss alle.

SIDE: 241

Per
 

(tegjer litegrand. Varlegt).
 Hev du tenkt på nokon annan,
um so var?

Lars.
 
Lat oss leggje alle våre Sorgir på Herren, Per.

Per
 

(etter ei Togn).
 Eg tenkjer dei radikale er glade no.
Der er svært til Drøs rundt i Bygdi i Dag um den galne
Talen.

Lars.
 
Å ja. Lat Verdi gleda seg ei stokkut Stund.
Det varer kje lengi.

Per
 

(etter ei Togn).
 -- Dersom det ikkje er som eg ræddast
fyri, -- at han er fallin ut av sitt Nådestand?

Lars.
 
Me skal ikkje tru det verste.

Per
 

(etter ei Togn).
 -- Nei eg tenkjer eg gjeng ut og høyrer
etter, eg.

Lars.
 
Gjer det, du Per.

(Per gjeng.)

(Lars ser seg ikring. Reiser seg og stabbar fram-yvi Golve med gamle Stig.
Stanar litegrand ved Skriveborde. Gjeng og set seg att.

Per kjem inn. Strakst etter Paulus.)

Paulus.
 
Å kjære, sìt de her og ventar? De skulde
heller komi inn.

Lars.
 
Me vilde gjerne røde med deg i Ro litegrand,
me tvo åleine.

Det er dette Storthingsvale, me tenkjer so smått på,
Paulus, -- um Gud vilde sjå i Nåde til vårt arme Fædreland
og gjeva oss eit godt Val.

Per.
 
Og du er den einaste, me kristelege kann vente
å få fram denne Gongen.

Lars.
 
Og den beste. Eg vil beintfram segja deg, Paulus,
at med den Krafti og dei Gåvune som Gud hev
gjevi deg, -- so hev du Synd på deg, um du her sviktar oss.

Paulus
 

(stirer på deim).
 Men -- -- ; ja me kann då kje
gå saman no lenger?

Lars.
 
Du meiner for det i Gårkveld? 
(Smiler.)
 Du
Paulus, i so ålvorslege Tidir må me kje lata Tvist koma
upp millom oss, -- me, som då alle held oss til den
eine og same Herren.

Paulus.
 
Ja men -- 

Lars
 

(mildt).
 No lyt me fyrst og fremst tenkje på, kva
for ei Ulykke det vilde vera både for Land og Folk, um
dei radikale med sitt Kristushat skulde få Magti.

SIDE: 242

Per.
 
Hugsa på at dei er Fritenkjarar mest alle ihop,
og vil ha Kristindomen ut all Stad, like til or Skulen,
so at ikkje dei uskyldige Borni dessmeir skal få høyre
um Frelsaren.

Paulus.
 
Tala eg endå ikkje tydeleg nok igår? -- 
De forstend då, at eg heller vil ha Heidningar til Magti
enn det som no gjeld for Kristindom?

(Det gjeng ei Rykk gjenom Lars.)

Per
 

(til Lars).
 Kva segjer du no?

Lars.
 
Du må kje tala formastelegt, Paulus. Du veit
du meiner kje dette.

Per.
 
Han er fallin ut or Nåden, Lars. Det hev eg
tenkt alt sidan igårkveld, då han kom med denne ugudelege
Talen um, at me ikkje turvte angre Syndine våre.

Paulus.
 
Er du i Syndenaud, Per, so vert den Naudi og 
burt-teki; men det krevst ikkje, at du skal vera i Syndenaud.
I det heile, Per, gakk til Jesus og høyr på hojnom,
so skal du nok sjå du fær anna å gjera enn sita
og klå deg på Syndine dine.

Per.
 
Høyrer du Lars? Hev du høyrt slikt? -- Og so
det, at me skulde vera likso fullkomne som Meistaren
sjølv; ja er kje dette å spotte Gud, so -- .

Paulus.
 
Jesus sagde det som verre var, Per. "Ver
fullkomne liksom Faderen i Himilen er fullkomin!" -- 
sa han.

Per
 

(arg til Paulus).
 Ja du trur kanskje han meinte det
beintfram, du!

Paulus.
 
Jesus sagde aldri noko som han ikkje meinte.

Lars.
 
Lat oss no ikkje stridast, Brørar -- -- 

Per
 

(til Paulus).
 Du lærer Syndefridom, du då?

Paulus.
 
Eg segjar som Meistaren: vårt Liv skal vera
å gjera Guds Vilje.

Per
 

(sinna; knotar).
 "Dersom vi sige at vi have ikkje Synd,
so bedreg me oss sjølve, og Sandheden er ikkje i oss!"

Paulus.
 
D'er sant, Per. Men den same Johannes segjer
i det same Breve, at "kvar den som er i honom, syndar ikkje,
og kvar den som syndar, han hev ikkje sétt honom og ikkje
kjent honom!" Og enn meir segjer han på same Stad:
"kvar den som er fødd av Gud, han kann ikkje synde!"

SIDE: 243

Per
 

(hoppar fræsande ikring).
 Me hev Synd! Me hev Synd!
Den som segjer anna er av Djevelen!

Paulus
 

(smiler).
 Du strider for Syndi som ein Mann,
Per. Som rimelegt kann vera; for Syndi er kjær; det
den gamle Adam alra sist vil uppgjeva, det er Gjerningane
sine.

Per.
 
Hev eg kje Rett, Lars?

Paulus.
 
Du hev Rett, Per. Me hev Synd. Det er
det som Paulus kallar Syndelovi i våre Lémir.

Per.
 
Nåh! Ja kva er det du vasar etter då?

Paulus.
 
Veit du kva den same Paulus segjer trast
etterpå? Han segjer: "eg syndar ikkje, men Syndi som
bur i meg!" Forstend du det, Per?

Lars.
 
"Hvo som ser på en Kvinde -- "

Paulus.
 
 -- "til å lyste etter henne", ja! So snart du
læt Tankane bli til Lyst, til Vilje i deg, Per, so syndar du.

Lars.
 
Kjære deg Paulus, du er so fus i Ord; men du
veit godt at me er skrøpelege.

Paulus.
 
Når me er skrøpelege med Vilje, so syndar
me. Men den som syndar, -- "han hev aldri sétt honom
og aldri kjent honom!"

Per.
 
Alle Guds Mennar hev vori skrøpelege! Sjå
David! Sjå Petrus! 
(til Lars)
 Han er rivande galin.

Paulus.
 
"Den som segjer at han vert verande i Kristus,
han er og skyldig til å fara soleis fram som han
fór fram." Og kjem du uviljande til å gjera noko vondt,
Per, so skal du gjera det godt att, og helst meir enn
godt att; gjer du kje det, so kunde du liggje på dine
Kne til Domedag og beda um Tilgjeving; det vilde inkje
nytte deg.

Lars
 

(bønlegt).
 Før ikkje lett Tale, Paulus. Du veit, at
me ikkje berre syndar, men at me all igjenom er Synd;
ja at endå våre beste Gjerningar er som eit besmittet
Klædebon.

Paulus.
 
Skal det kunna hende, at ein Mann som vil
vera kristin skuldar Jesus for lett Tale? -- Jesu eigne
Ord er det eg legg fram, og Ord av hans næraste Apostlar.
Og Gud skal vìta at eg ikkje fer med Fjas no.
Det er eit Ålvor so tungt, at eg skjelv under det. "Den

SIDE: 244

som segjer at han kjenner honom, og ikkje held hans
Bòd, han er ein Ljugar, og Sanningi er ikkje i honom!"
Og "synda me med Vilje, etter at me hev fengi Kanning
på Sanningi, so stend ikkje meir noko Offer att fyri
Syndi"; -- inkje noko Offer, Lars!

Lars
 

(reiser seg.
 
Skjelvande).
 Tenk deg um, Paulus, for Jesu
Kristi Skuld. Du vil då ikkje vera visare enn heile
Kyrkja, som gjenom alle Tidir hev avlagt Vitnemål um
Syndi og Naturens Vanart; og du er då ikkje so formasteleg,
at du innbiller deg ... å vera syndefri.

Paulus
 

(bleik).
 "Ver fullkomne, liksom Faderen i Himilen
er fullkomin!"

Per
 

(til Lars).
 Treng me meir Vitnemål?

Paulus.
 
Sjå deg ikkje um etter det som er bak deg,
Per; frisk og glad skal du gå fram i Guds Kraft og
gjera det gode! Det skal din Hug vera fyllt med, og ikkje
med Tankar um kor syndig du er; for med slike
Tankar eggjar du Syndi på deg. Gjeng det ein Dag då du
ikkje hev gjort noko godt, um det so berre var å gjeva
ein av desse minste ein Drykk Vatn, eller å segja eit
godt Ord til ein heimlaus og vénalaus, -- gjeng det ein
Dag då du ikkje gjorde noko Menneskje ei Glede eller
ei Hjelp, -- den Dagen er spilt for deg, Per; den Dagen
var du ikkje Jesu Fylgjesvein.

Per
 

(til Lars).
 Han lærer Gjerningar. Vil du høyre
på 'n meir?

Paulus.
 
De talar um Synd imot Anden; men det er
Synd imot Anden: å synde med Vilje etter at me er
frelste! Det er det, Hebræarbreve kallar å trå ned
Guds Son, vanvyrde Blode til Pakti og svivyrde Nådens
Ande! Agte dykk, de Farisæarar! De som heller vil
gå i all dykkar Tid å syte yvi Syndi enn de vil sleppe
henne; de som finn på ein sjølvbedin Dyrknad og dermed
lurer dykk ifrå det som Meistaren krev; de som
nemner Jesu Namn, men ikkje trur han på hans Ord;
 -- ein hardare Dom skal det gå yvi dykk enn yvi alle
Fornegtarar.

Per
 

(uppøst til Lars).
 D'er som eg segjer. Han er fallin,
Han er Fritenkjar. Han fornegtar sjølve Trui.

SIDE: 245

Paulus
 

(som hev vorti meir og meir ålvorsam og varm).
 Trui er den
kraft som yvivinn Verdi; men dykkar Tru, yvivinn den
nokon Ting? -- Tru! Tru! -- i 3 og 5 og 28 Artiklar!
Rett Tru og rang Tru! Strid og Kiv og Kjekl um den
Augsburgske Konfession! Når den store Dagen kjem,
trur de då me skal upp til Yvihøyring i den Augsburgske
Konfession! "Eg var hungrig, gav de meg Mat? eg
var tyrst, gav de meg Drikke? eg var nakin, klædde de
meg? eg var sjuk, åleine, i Fengsel, såg de um meg?"
 -- det vil han spyrja um! Og um de segjer: nei; men
me trudde på den Augsburgske Konfession, -- vil det
hjelpe dykk? -- Han vil svara: mine fatige kunde kje
eta seg mette på den Augsburgske Konfession; ikkje ei
Naud eller Sorg på Jordi vart avhjelpt med den Augsburgske
Konfession; gange Djevelen i Vald! -- eg kjende
dykk ikkje.

Per
 

(rædd).
 Me trur på Jesus, på Jesus -- 

Paulus.
 
Dersom du segjer: eg hev Tru, men ikkje
held Guds Lov, då er Trui di eit Lik, eit Etsl, ei vond
Lukt for Herren Sebaot; ei vond Lukt er alle Konfessionane
våre og all vår rette Tru; eg segjer dykk:
Sosialistar og Anarkistar gjeng fyri dykk inn i Guds
Rike!

Lars
 

(skjelvande og som fortumla; mest på Gråten).
 Gud hjelpe og
trøyste oss. Gud hjelpe deg, Paulus! -- Herre Jesus,
lat det ikkje gå med deg som det gjekk med -- ein
annan eg kom til å minnast i denne Stund.

Lat oss gå, Per; lat oss gå; Gud straffar oss, Per,
Gud straffar oss for våre Syndir; hardt, hardt tuktar og
straffar han oss -- -- 
(stabbar åt Døri).

Per
 

(upp i Augo på Paulus; mest hoppande).
 So fær du sjå, kva
Tid du vert Storthingsmann! 
(mot Døri).

Paulus.
 
Per? 
(Per og Lars snur seg halvt.)
 Vil du vera
fullkomin, Per, so sêl ditt Gods og gjev det til dei fatige;
so skal du have ein Skatt i Himilen -- 

Per
 

(frøser). A
gta deg sjølv du! 
(Dei vil ut. I det same gjeng Døri
upp, og Tore og Jens Eide kjem. Tore helsar på Lars og stengjer dermed
Utgangen; då han høyrer Paulus tala, gjerst han på med dette, -- innlystig.)

Paulus
 

(held fram).
 "Usæle de Farisæarar, de Skrymtarar!

SIDE: 246

at de eta upp Husi for Enkjur og for ei Syn Skuld halda
lange Bønir; for dette skal de få strengare Dom!" "Og
no, de rike! gråte og barme dykk for den Usæla som
skal koma på dykker! Sjå, den Løni som de hava forhaldi
Arbeidaren, ho ropar, og Rope frå Skurdfolke er
komi inn for Herren Sebaots Øyro -- "

(Per puffar Tore til Sides og gjer Veg; dei skundar seg ut.)

Paulus
 

(ropar etter deim).
 Farvel! gjev me måtte finnast ein
Gong i ei betre Stund!

Per
 

(utanfyri).
 Agta deg sjølv, Pål Enokson Hòve!

Tore Eide
 

(til Paulus).
 Du var hard med han Tolvgards-Per
no.

Paulus.
 
Det gjer meg vondt for han gamle Lars. Han
er ein god Mann. Men eg trur, Gud vil gjeva meg
han att.

Tore.
 
Du skal elles agte deg, Pål; du er noko brå
av deg. Er det som han Jens no hev fortalt meg, so
kjem du nok til å finne, at Jesu Tru enno er Verdi ei
Avstyggjing.

Paulus.
 
Eg vil vone det, hadde eg nær sagt; for elles
var det nok ikkje Jesu Tru.

Tore.
 
Dei vil liggje etter deg på alle Måtar.

Paulus
 

(smiler).
 Ja eg tykjest alt merke det på Bror
din der, Lensmannen; eg trur nok han sette meg fast,
um han kunde!

Jens.
 
Ja det gjorde eg gladeleg. 
(Dei andre lær.)
 Ja du hev
ei Skruve laus, Pål, -- eller ein Nagle altfor hardt drìvin
kannhende.

Tore
 

(Stilt).
 Eg høyrer du vil selja Hòve.

Paulus.
 
Det er mitt Offer.

Tore
 

(varm, mest høgtidsam).
 Eg hadde ikkje venta å få lìva
den Dagen, at eg skulde få sjå Jesu Ånd vakne millom
oss. Eg er reint -- eg er både glad og rædd.
Skal Rike koma snart; og er kanskje du ein av deim
som skal rydja Herren Veg, Paulus?

Jens.
 
Stopp! -- Han er galin nok fyrr, han der; det
er meg du skal hjelpe, Tore.

Tore
 

(ålvorsam).
 Eg hev sagt deg det, Jens: i Samvitssakir
blandar eg meg ikkje.

SIDE: 247

Jens
 

(med Akseldrag).
 "Berr er brorlaus Bak" -- -- 

Tore
 

(til Paulus).
 Ein Mann som kann gjera det du no
hev gjort og vil gjera, venter eg mykje av. Berre du
ikkje kjem burti noko, so dei fær Tak på deg.

Jens.
 
Kann du stydja han i slik Åtferd, Tore? Kann
du finne det rimelegt, kann du -- 
(leitar etter Ord).

Tore
 

(smiler).
 Nei rimelegt er det ikkje. Det er ein
svært urimeleg Ting, Pål. Og du fær mykje å ettertenkje.

Jens.
 
Verst er det for Helga. Eg veit reint ut ikkje
korleis eg skal få sagt henne det som eg lova deg, Pål.

Tore
 

(hugfallin; ser ned).
 Nei Helga, Stakkar. Dette vil ho
ikkje lett forstå.

Paulus.
 
Det vert det tyngste.

Tore.
 
Ja; og helst i denne Tid.

Jens
 

(ser på Tore).
 Kor då? -- Er der noko sers?

Tore.
 
Ja -- ?

Paulus
 

(uroleg).
 Ho ser noko trøytt ut; men -- -- 

Tore.
 
Du veit då, at du kann vente deg ein litin
Odelsmann på Garden, Paulus?

Paulus
 

(stirer; reiser seg halvt).
 Du segjer kje sant!

Jens
 

(reiser seg fornøgd).
 Nåh! Han kjem til Lags!

Tore.
 
Jau det er då visst nok, veit eg?

Paulus
 

(gjer som eit Hopp; strålar upp yver heile Andlite).
 Nei men
 -- nei men -- 
(ropar høgt)
 er det sant? -- Og eg som
trudde Gud vilde straffe meg for -- -- . Å -- ! 
(Til Tore
,

tek han i Aksline og rister han)
 Nei men segjer du sant Tore?

(rundt ikring)
 Å nei, å nei; at Gud vilde gjera meg so
glad! Eg må inn! eg må inn! Å du Helga, du
Helga! Nei dette -- !! 
(ut i Sprang).

Tore
 

(ser uroleg på Jens).
 Men dette trudde eg då han -- -- 

Jens
 

(nikkar fornøgd).
 No sêl han ikkje Garden sin.

Paulus
 

(kjem stilt inn att, bleik og bøygd, med den eine Handi knytt uppi
Håre. Stend litegrand. Gjeng seint fram-yvi Golve. Med ei Stynjing).
 Dette
hadde eg ikkje tenkt på.

Tore
 

(reiser seg uroleg).
 Du må kje taka det so, Pål. D'er
kje sagt -- . 
(Trivlande etter noko å segja.)
 D'er kje sagt det er
"Odelsmann" ... Vårherre veit vel ei Råd ...

SIDE: 248

Paulus
 

(med båe Hendane i Håre. Stirer hjelpelaust).
 Dette hadde
eg ikkje tenkt på.

Tore
 

(veit kje kva han skal finne på).
 Det kann gjerne hende eg
tek i Miss au. D'er kje rimelegt ... når det hev vart
so lengi ...

Paulus
 

(kastar seg ned i ein Stol, legg seg fram-yvi Borde;fær ei Brårid
av Gråt).
 Dette ... hadde eg ikkje tenkt på!

(Sig på Kne. Med Hendane mot Himilen; sårt:)

Krev du dette Offere, Herre?

(Duken fell.)

TRIDJE VENDING

Tri Månadar seinare; tidleg Vår.

Stogo frå fyrste Vending. Tidleg Fyrimiddag. Utanfor Vindaugo
høyrest Tråkk av Folk som gjeng att og fram; stundom
Køyredur.

Uppduka Bord. Helga sit i Armstolen innballa i Kasteplogg.
Jens og Tore Eide reiser seg frå Borde, då Duken gjeng upp.

Tore.
 
Takk for god Fagning, Helga.

Jens
 

(til Helga).
 Ja du stend ved Avtalen då?

Helga
 

(veik). -- 
 Ja ... eg må vel det, når du trur
det kann hjelpe.

Jens.
 
Når han fær sova på det til Hausten, og du
held deg strid, so -- skal me sjå. Og på fyrste Ord
læt eg Kaupe gå um att.

Helga.
 
Og d'er kje lenger imillom ... eg kann sjå
ut til han kvar Dag -- og han innum meg kanskje ...

Jens.
 
Ja; og i alle Tilfelle krev du di Helvt av Pengane
og set fast -- til den vesle.

Helga.
 
Ja det gjer eg. Det kann han vel ikkje negte?

Jens.
 
Han hev lagt alt det i mi Hand; han vil eg
skal gjera alt som du vil, -- berre det ikkje kjem honom
til godes.

SIDE: 249

Helga.
 
Stakkar; han er snild. Men so rar -- 

Tore.
 
Men dersom det no skulde vera noko i det at
Per Åse vil kaupe Garden -- 

Jens.
 
Per Åse kauper ingin Gard som han ikkje fær
for halv Pris. Når du vil hjelpe meg, Tore, so skal eg
alltid bjode yvi honom.

Helga.
 
Ja du må det, Jens.

Tore 
(smiler).
 Eg hjelper deg so langt eg rekk, veit du;
men yvi 10,000 -- 

Jens.
 
Per gjeng aldri so høgt. Men det kann koma
andre; og i det Tilfelle 
(til Helga)
 fær du flytja til meg
på Åse.

Helga
 

(sukkar).
 Du er so snild. De er so snilde.

Tore
 

(smiler).
 Godt Folk held på Ætti! -- 
(til Jens)
 Men
du skal ikkje blande deg for mykje i det som Paulus hev
millom seg og Vårherre, Jens; du veit -- det kann gå
gali, når ein Mann kjem i Ugreide med seg sjølv um
kva som rett er.

Jens
 

(dreg på Oksli).
 Eg skal ikkje føre han uti noko gali.

 -- Ja; so fær eg ut og hjelpe deim då. -- Eg liter
på at du tek det vìtugt, Helga; me skal stelle det so
godt me kann.

(Tek Lensmannshuva og gjeng.)

Helga.
 
Takk, Jens.

 -- Ja hadde eg ikkje Jens i denne Tidi -- -- 

(Sig burt i Tankar.)

Tore
 

(hev stappa Pipa si; kveikjer).
 D'er greid Kar Jens, ja. -- 
Men du skulde no ikkje vera av dei veikaste du heller,
Helga? Og so skal du tenkje på, at det visst ikkje er
so beintfram for Mannen din heller i denne Tid.

(Stutt Togn. Helga sìt og stirer.)

Kva tenkjer du på, Helga?

Helga
 

(vaknande).
 Åh; -- inginting.

 -- -- Kann du forstå dette med han Per Åse? -- 
Hev kje han Gardar nok?

Tore.
 
Dei kallar 'n Tolvgardsper! -- Men det er vel
det gamle. Meir vil ha meir. Hòve er ein godt uppdrìvin
Gard no, veit du; og so ventar han vel å få han
for mest inginting. D'er kje mange no som hev Råd
til å kaupe Gardar.

SIDE: 250

Helga.
 
 -- -- Trur du Paulus kunde unne denne Mannen
Hòve?

Tore
 

(smiler).
 Paulus vil vel elske sine Fiendar! -- Og
Per Åse hev vorti Fiend no.

Helga.
 
 -- -- Kann du forstå kvi han plent vil hava
Auktion? Kvi han ikkje vil selja til Jens underhand,
meiner eg.

Tore.
 
Paulus vil vera trygg for, at dei fatige fær sitt,
Helga. Og han vil det skal liggje i Guds Hand, kven
som no skal få Hòve -- og verte Grannen og på ein
Måte Landdrotten hans.

(Helga rister på Hovude; grundar.)

Sakførar Rabbe er på Auktionen. Undrast på um
han kann vera Ærendsmann for nokon.

Helga.
 
Du; er det han Pål som hev funni på dette
at eg skal vera hjå han Jens i Sumar -- og han sjølv
stulle åleine der ut i Kvernhusheidi?

Tore.
 
Korleis kjem du på det? -- Du såg då kor
glad han vart, då han høyrde at du ... ikkje vilde
gå ifrå han.

Helga.
 
Det visste han då so godt at eg ikkje vilde.

Tore.
 
Det var kje godt for han å vìta nokon Ting
no, Helga, -- slik ein urimeleg Ting som dette var.

(Smiler.)
 Du er då ikkje van med å lìva på Husmannsvilkår,
du!

(Ser på henne).
 Du er då vel kje innpå desse gamle
Tulletankane dine att, veit eg?

Helga
 

(snøgg; raud).
 Nei, nei; det var berre i Fyrstningi
det; fyrr eg kjende 'n.

Tore.
 
Du må då hava sétt so vidt mykje no, at du
ikkje -- -- 

Helga.
 
Ja han hev vori so snild og god med meg i
denne Tidi, og serleg no då eg var sjuk, at eg aldri
kann det utsegja. 
(Bråglad.)
 Aldri hev eg vori so glad og
so trygg som no!

Tore.
 
Nei; eg skulde tru.

Helga.
 
Og so mykje annarleis han hev vorti i det
heile ; reint som ein annan Mann; han er mest no som
han var i den fyrste Tidi me kjende han.

SIDE: 251

Tore.
 
Han hev gjort seg fri no, lagt frå seg alt utanpåhengt
og tilgjort, og er seg sjølv; berre meir fullvaksin.

Helga
 

(myrkare att).
 Men det kom so forunderleg yvi meg,
dette ... at han vil rive heile Huse sitt so reint upp
med Roti. Kann du forstå at han skal vera nøydd til
å gjera slikt, -- han meir enn andre?

Tore
 

(ålvorsam).
 Det er hans Offer dette, som han segjer.
Gud krev kje det same av alle.

(Stutt Togn.)

Helga.
 
Ja me kann vel vera trygge for denne Per Åse.

Tore.
 
Ja; gjeng han yvi 10,000 Kronur, so -- . Då
måtte det stå andre attum.

Helga
 

(slær Augo vidt upp).
 Kven skulde det vera?

Tore.
 
Nei eg veit ikkje; det måtte vera dei vakte
kanskje, som kunde vilje hava som eit Auga yvi Paulus.

(Helga rister på Hovude.)
 Men ikkje at eg trur det.

Helga
 

(grundande; halvt for seg sjølv).
 Kauper Per, -- -- og
eg må flytja til Åse, -- -- so vert det langt imillom oss.

Tore
 

(smiler).
 Ja men kjære deg, for den stutte Tidi -- -- 

Helga
 

(stilt klynkande).
 Å du veit kje kor lang ein Sùmar
kann vera du.

(Brådt).
 Men det heldt eg nok ut.

Tore.
 
Ja; kva er det elles?

Helga
 

(stirande).
 Nei; inginting.

Tore
 

(ser på henne).
 Du er nok veik enno. Kanskje det
er best du legg deg innpå att?

Helga.
 
Ikkje enno; ikkje enno.

 -- Du, er det kje rart at han kann taka dette so rolegt,
du? -- Han tykkjer visst ikkje det er det Grand rart å
skiljast frå meg so lengi.

Tore
 

(lær).
 Svært lengi, ja!

No skal du kje vera urimeleg, Helga. Det er tunge
Ting for Paulus dette, skal du hugse på, og eit stort
Andsvar for han å bera, både for deg og det vesle som
kjem; so han hev visst so mykje å tenkje på som han
med det gode klarar; no skal kje du leggje Stein på
Byrdi.

Helga
 

(med ein Gong angerfull).
 Det hev han visst. Det hev

SIDE: 252

han visst, stakkars Mann; -- Og eg, som er så utòlleg.

(I sine eigne Tankar att.)
 Når berre eg visste, -- når berre
eg visste ...

 -- Du, -- var det kje rart at han kunde segja det
stygge -- ? At han hadde ofra meg?

Gurina
 

(hev under siste Setningen stukki Hovude inn gjenom Døri i Bakgrunnen.
Når Helga sluttar, segjer ho).
 Det er ein som spýrr etter
Lensmannen.

Tore.
 
Er dei kje i Kantore, so er dei på Låven.

(Gurina ut.)

Helga
 

(stirer; grundar).
 Andre attum?

Paulus
 

(kjem stilt inn. Til Helga; tek henne i Handi).
 Nå, kor
gjeng det? Du held deg uppe?

Helga.
 
Å ja.

Paulus
 

(til Tore).
 Ja her er godt og varmt. Det kann
vel ikkje gjera noko?

Tore.
 
Nei; so lengi ho ikkje vert for trøytt, kann ho
visst godt sitja.

Paulus.
 
Ja so snart du kjenner deg trøytt, Helga -- ;
du veit kor spelegt det er etter slik Influensa.

Helga
 

(med ein Gong varm; klemmer Handi hans).
 Guten min.

Paulus
 

(skjemtande).
 Hev du no gjort upp med deg sjølv,
korleis du vil fara åt med denne Galningen du må vera
gift med? 
(halvt til Tore)
 Endå godt at ho ikkje reint
rømer ifrå meg!

Helga.
 
Eg er kje so stakkarsleg som du trur. 
(Brådt,
skal vera skjemtande.)
 Eller kanskje du helst vilde eg skulde
rømt, du?

Paulus
 

(lær).
 No skal me høyre.

(Tore ser på henne; ho slær Augo ned.)

Nei men i Ålvor 
(halvt til Tore):
 er de komne til Lags
um noko?

Tore.
 
Helga vil gjera som han Jens vil.

Paulus.
 
So. Ja, eg fær vera fornøgd eg, -- at me
ikkje vert lenger skilde.

Helga
 

(ser granskande på han).
 Du hev det godt, -- som kann
taka alt so rolegt. Du tykkjer visst ikkje det er so fårlegt
å liggje der ute i svarte Heidi ein heil Sùmar
åleine?

SIDE: 253

Paulus
 

(smiler).
 Å fårlegt -- kann det ikkje vera for
eit vaksi Mannfolk, Helga.

Helga
 

(tvingar seg).
 Kanskje du vart ikkje so åleine heller?

Paulus.
 
Å, eg fekk vel lite på, at Kona mi såg
utum meg stundom, veit eg!

Helga.
 
Ja men dersom no han Per kauper Garden, so
fløt eg til Åse; og då kann du kje vente Kona di til
deg so tidt?

Paulus
 

(lær).
 Hev du alt tenkt so langt, du? -- 
(stryk henne
yvi Håre)
 Ver roleg du; han Per kauper ikkje Garden.

Tore.
 
De er kanskje snart ferduge der ute no?

Paulus.
 
Det lid med kvart.

Ja d'er reint stygt, so mykje me hev av alle Slags
Gods; eg må heile Tidi tenkje på ein annan, som ikkje
hadde det han kunde halle sitt Hovud til.

(til Helga.)
 Ja Gudskjelov, Helga, at du bèr dette so
staut. Du er ei Stasgjente, Helga! Og det endå du
ikkje er frisk. 
(Tek henne stilt inn til seg.)
 Men ho tenkjer nok
mindre på Garden enn på Mannen sin, ho!

Tore.
 
Helga greider det nok.

(Vil gå.)

Jens Eide
 

(kjem inn).
 Ja no er me ferduge.

Paulus
 

(sukkar uviljande).
 So fær me gå i Veg då, Lensmann.

Jens.
 
Enno er det Tid, Pål!

Paulus.
 
Nei, Jens.

Jens.
 
Tid til å stanse det heile. Skal Farsgarden din
gå under Hamaren?

Paulus.
 
Ikkje pin meg lenger, Jens. Min Veg ligg
for meg.

Aldri hev eg kjent som no, kor fastgrodd eg er til
denne Flekken Jord. Det er på Tidi at eg løyser meg.
Gjer heller Pina so kort du kann, Jens.

Tore.
 
Trur du ikkje likso snart Vårherre vil, at me
skal vekse fast til den Staden der han sette oss, Pål?

Paulus.
 
Eg er vaksin altfor fast. 
(Klagande.)
 Med Magt,
med Magt må eg rive meg laus, skal eg koma meg fri
og bli heilt hans Mann, som kalla meg. Gud gjeve det
var yvistadi!

SIDE: 254

Jens.
 
Og trur du Son din vil takke deg når han vert
stor, for at du gjorde 'n odelslaus?

Paulus
 

(tek seg til Håre; retter seg att).
 Lat Upprope byrja,
Lensmann.

Jens
 

(dreg på Aksline og gjeng mot Døri. Stanar og snur seg).
 Me tek
vel Lausøyra fyrst.

Paulus.
 
Gjer som du vil med alt.

(Jens gjeng. Tore fylgjer.)

Paulus
 

(ropar etter Jens).
 Treng du meg?

Jens.
 
Ikkje no. 
(Ut med Tore.)

Paulus
 

(set seg).
 Å det var vel.

Du kann tru eg hev det kje for godt der ute, Helga.
Aldri hev eg visst, at eg hadde so mange Venir og Skyldfolk;
annankvar Mann er Syskenbarn eller Trimenning, og
alle skal dei hava eit Ord med i denne Saki. Og i
alle Augo les eg, at dei trur eg er galin; sùme segjer
det beint ut. Det er som eg skulde vilja snu upp ned
på Verdi, av di eg lìver etter eit Ord av honom -- som
dei alle fører i Munnen.

 -- -- Det verste er at eg sjølv -- eg tykkjer stundom
sjølv dei hev Rett. Når eg ser på alt dette gilde og
gode som enno er mitt, og tenkjer på, at no skal det
ikkje vera mitt meir, -- det er so det skjèr i meg. Alt
som er att av den gamle Adam reiser seg og skrik: nei!
nei! eg kann ikkje, eg kann ikkje!

(Helga tegjer.)

Du må kje tru noko leidt um meg, Helga. Kunde du
tenkje deg inn i korleis eg hev det i Dag, so vilde du
vita kor nøydd eg er til å gjera som eg gjer; det er
Frelse og Sælebot det gjeld; eg kann ikkje sleppe.

Eg hev freista alle dei Utvegar og Umvegar som ut
læt seg tenkje; eg hev sagt meg sjølv: du kann lempe
deg; du kann tinge med Gud; du kann stelle det so og
so, og det vil vera mest likso godt ... Men alltid når
eg skal sjå meg til, so er det Freistaren som stend attum
med Snåra; og alltid på nytt ropar den same kjende
og ærlege Røysti i Samvite mitt: riv deg laus. Gjer
deg fri.

Helga
 

(mullande).
 Stakkars Gut.

SIDE: 255

Paulus
 

(tek Handi hennar).
 Tru no ikkje du au at eg er
galin, Helga. Det er ikkje det. Det er den eine Tingen
at eg hev gjevi Guds Ord Rom; og det er so med dette
Orde: det er eit Sverd som kløyver. Og det er so, at
for Jødar er det ei Avstyggjing og for Grækarar ein Dårskap;
vil ein fylgje Jesus, so er ein galin for Verdi,
Helga.

Men du må forstå meg.

Helga.
 
Det er då mange som er kristne ... og ikkje
gjer slikt.

Paulus.
 
Eg dømer ingin, Helga; her kann ingin døme
utan kvar Manns Samvit og Gud. Ikkje alle hev sin
Fåre på den Kanten; ikkje av alle vert det Offere
kravt. Men her er min Fåre, og her er då mit Offer,
Helga.

Helga
 

(strævande).
 Ja -- det høyrest nok, at det tek meir
på deg å ofre Gardin din enn å ... ofre meg, som
du kallar det ... 
(fører Lùmmeduken til Augo).

Paulus
 

(hugfallin).
 Å nei tak det ikkje so, Helga; du
forstend betre enn du segjer no. Tyng meg ikkje, Helga!
Det er ei svær Stund for meg dette; eg er so veik, at
visste du det, so vilde du drive på av all Magt, at eg
snart måtte vera fri og ferdug.

Helga.
 
Eg vil visst ikkje ... tyngje deg! -- 
(Med Lùmmeduken
for Augo.)
 I det heile var det nok best for deg, at du
... hadde ei som ... betre forstod deg. 
(Græt.)

Paulus
 

(bøygjer seg fram-yvi, styd Olbogane mot Knei og gøymer Andlite i
Hendane).
 Nei, nei, nei, Helga. 
(Modlaus.)
 Å nei; der er
eitkvart imillom oss. Du høyrer anna enn eg segjer.

Tore Eide
 

(kjem inn).
 No er dei i Gang. Det kjem mykje
Folk. Det vert ein god Skilling til dei fatige.

Paulus.
 
Det er vel.

Tore
 

(ser på Helga).
 Du tek til å trøytne du, Helga.
Det er visst best du tek deg ein Kvil.

Paulus
 

(reiser seg; ser på henne).
 Ja du ser trøytt ut, Helga.
Som altfor rimelegt er på ein slik Dag. Skal eg hjelpe
deg?

Helga
 

(mødd).
 Takk.

(Dei hjelper henne upp; Paulus styd henne inn i Kammerse. Tore gjeng att
og fram på Golve; ser sturin ut.)

SIDE: 256

Tore
 

(til Paulus, som kjem inn att).
 Ho forstend deg ikkje enno.

Paulus.
 
Ho er sjuk og trøytt. Det kjem seg nok.
Me må live henne. Er ho fornøgd med det som Jens
hev tenkt ut?

Tore.
 
Eg trur det kann gå godt; 
(smiler)
 men deg vil
ho sjå ofte.

Paulus.
 
Ho skal sjå meg kvar Dag. Me skal vera
jamt saman.

Tore.
 
Det er rett. Eg trur det er det som -- er alt
for Helga.

Paulus.
 
Ho er staut.

Tore.
 
Men kva var det for Påfund, at ho plent
skulde fylgje deg på Møti dine midt på kaldaste Vinteren?

Paulus.
 
Eg veit ikkje. Ho fekk det med det. Og eg
kunde ikkje segja nei heller.

Tore.
 
Ja, ja. Me fær vera vare um henne.

Paulus.
 
Eg hev tenkt for lite på dette fyrr; trudde
ho var likso sterk som eg er. No skal eg agte henne
som eit Barn. Når alt er yvi 
(glad)
 -- å, du skal sjå,
kor godt me skal få det!

Tore.
 
Det vonar eg visst.

Paulus.
 
Ja berre denne eine Dagen var yvi! -- Eg
er ikkje meg sjølv i Dag.

Tore.
 
Eg tenkjer det er den verste Dagen du hev
lìvt, Pål.

 -- Eg vågar ikkje å blande meg upp-i dette, veit
du. Eg gjeng og ynskjer at eg kunde hjelpe deg, at
Vårherre vilde taka denne Kalken frå deg; men -- -- .
På den andre Sida gjeng eg i Otte for at du skulde
bli hindra. Det er so underlegt, dette. Både høgtidslegt
og liksom fælslegt. Denne vesle Auktionen på denne
vesle Bondegarden, er det kje reint som det var ...
noko av ei Umvelting?

Paulus.
 
Ja; berre eit av Jesu minste Ord gjenomført.
 -- strakst stend Verdi på Ende. Eg tek til å skýna
Spådomane um at Jesu Tru skal eggje Verdi til Hat.
Vert det Ålvor av at me fylgjer i hans Fotefar, sandeleg
trur eg ikkje enno det kann koma Forfylgjingar.

Tore.
 
Det er det som hev komi for meg au. Når

SIDE: 257

eg høyrer på Folk der ute i Dag, både dei som gjøner
og dei som lætst hava Medynk, -- det er som eg kjende
Teven av eit vaknande Blodsinne.

Paulus.
 
Tenk um me vart ein litin Flokk, som braut
Lag med Verdi og fylgde Jesus åleine! -- Der er eit
Ord eg alltid hev funni so rart; i det heile var der so
mange Ord eg undrast på fyrr; -- eg tenkjer på det
Orde av Jesus: eg er ikkje komin til å sende Fred,
men Sverd!

Tore
 

(stilt).
 Eller det: eg er komin til å kaste Eld på
Jordi, og kor gjerne vilde eg at han alt var uppkveikt!

Paulus.
 
Evangelie er fullt av slike varslande Ord.
"Sjå, eg sender dykk som Får millom Ulvar" ...

Tore.
 
"Og heretter skal fem i same Huse vera usamde,
tri mot tvo og tvo mot tri; Fader skal vera usamd med
Son og Son med Fader, Moder med Dotter og Dotter med
Moder"; "Born skal setja seg upp mot Foreldri og slå
deim i Hel" -- -- 

Paulus.
 
Og denne Sverdsendaren og Eldkastaren, denne
Altumveltaren og Altumstøytaren, han som var komin til
å gjera det låge høgt og det høge lågt og reise Kongar
og Fyrstar mot seg til ein Verdensstrid, -- han hev me
no gjort um til ein litin Søtejesus, ein Damejesus, ein
Bønebokjesus, ja til ei Samfundsstøtte, eit Hengjelås for
våre Matbur og Pengeskrin, og ei Nattluve for gode
Borgarar; og Evangelie for dei fatige hev me gjort um til
ein Mur og ei fast Borg for dei megtige i Verdi! Kongar
og Fyrstar skulde reise seg imot oss for Jesu Namns
Skuld; no stend Jesus Skjoldvakt for desse same Kongane
og Fyrstane. Og dei feitar og fyller seg i hans Namn,
og spelar og horar i hans Namn, og krigar og drep i hans
Namn, og ranar og røvar og stèl i hans Namn; og Kristi
Tenarar stend tvibøygde og velsignar deim i hans Namn,
og gjer Dørine vide og Portane høge for deim, og tek
imot Ros og Ære og Magt av deim; ja sjølve det heilage
Embætte tek dei imot av desse same Heimsens megtige.
Og Kristindomen som skulde velte og ny-reise Verdi, er
gjord um til ei Allemannsflatseng ... Er det ikkje forunderlegt
som alt er umsnutt, Tore?

SIDE: 258

Tore
 

(smiler).
 Det må vera Fandens Meistarstykke, dette,
då han fekk Kyrkja umbygd til sitt Bruk, og det so fint
at ho enno trur ho er Kristi Kyrkje.

Paulus.
 
Ja det bannar ho på kvar Dag. Tie tusund
Professorar granskar Skriftine og finn ut Språk og Prov
for all Ting, so at um det kjem ein stakkars Fåming,
ein Framand i Israel, og segjer: ja men -- var der kje
noko um eit nytt Liv? eit nytt Rike? ei ny Verd? skulde
det ikkje liksom vera Skìl på Kristus og Belial? -- so
sparkar dei han ut og lyser han i Bann -- i nettupp det
same Namne Jesus. Er det kje so du kann tru du
drøymer?

Tore.
 
Eg segjer som eg hev sagt: tak deg i Vare,
Paulus. Verdi er Verdi, anten ho dyrkar Keisaren eller
Paven; og held du din Veg fram utan Avslag til nokon
Kant, so fær du alle imot deg og ingin med deg.

Paulus
 

(smiler).
 Å, det er ikkje fårlegt. Då Djevelen
såg at han hadde fengi Bugti med Kyrkja, so vart han
trygg og innførde Samvitsfridom, ser du! -- Det kann
han ein Gong få trega på.

Tore.
 
Samvitsfridomen tek han snart i seg att, ser han
det gjeld på. Og elles hev me desse glupe Juristane;
dei stend visst aldri i Beit for ein Paragraf. Eller um
dei berre kann få vasa deg inni eitkvart leidt, so vidt
at dei fær sett ein Flekk på deg; det er òg ein Måte
å gjera brysame Folk meinlause på. Eg hev tenkt
mykje på dette sidan igår. Gløym aldri den kristelege
Visdom, Paulus! Eg veit ikkje kor sløg du er; men eg
veit at du er brå; og frå no av gjeng du forsvarslaus
millom både Ulvar og Revar.

Paulus.
 
Ikkje forsvarslaus, Tore! Og -- 
(med eit djupt,
skjelvande Andetak som av sæl Von)
 fekk eg ein Gong lide noko for
Jesu Namns Skuld -- -- -- 

Ola
 

(stikk Hovude inn).
 Lensmannen spýrr etter han Tore.

(Tore gjeng.)

Paulus
 

(set seg i Armstolen; stryk seg yvi Enne, legg seg att-yvi og synest
vilja kvile. Han ser med ein Gong trøytt ut).
 Ver hjå meg du, Herre,
 -- du strenge og du gode! 
(legg att Augo).

(Ute høyrest som fyrr Tråkk og døyvt Ståk.)

(Um litegrand gjeng Døri upp, og:)

SIDE: 259

Unge-Salomon Storbrekke
 

(kjem. Han er ein Mann på ikr. 40, storbygd,
halvt byklædd, med eit sterkt, noko grovt, raudsprengt Andlit, småe, kvasse
Augo, storfakta og høgmælt).
 Ja du fær segja kva du vil, Pål; men
eg tòler kje å sjå på dette. So godt som du no hev
fengi alt til, og slikt framifrå Stell i kvar minste Ting,
og so skal det ut for Vér og Vind, både Garden og alt;
 -- er du galin, Pål?

Paulus
 

(smiler).
 Gakk stad og gjer like eins, Salomon.

Salomon.
 
Eg? -- Ja eg vert snart nøydd til det eg,
 -- som sìt upp under Armane i Skuld og Gjeld -- .

(Truhjartug.)
 Mi Gu' og Sæl trur eg at eg fekk det mykje
rolegare og betre, um eg sette meg til på ei Heid og hadde
berre meg sjølv og mine å fyri syte! No slit eg som
ein Slave og hev kje meir enn snaude Maten for det,
og må endå sjå på, at eg gjeng til atters kvart År,
so at rett som det er stend eg på Bakken berre og
hev kje so mykje som so! 
(sputtar)
 for alt Slite mitt. Mi
Gu' og Sæl gjeng eg kje og misunner min eigin Dreng,
som hev Mat og Klæde og Løn attpå, og kann krevja
og krevja at so og so vil han ha det; og ikkje meir Sut
og Andsvar enn so! 
(sputtar).

Nei men du, Paulus, som er komin so godt i Gang, og
sìt her med lite Hus, og -- 
(truhjartug).
 Du skal kje gjera
dette, Paulus. Gjer som eg segjer: sìt på Garden din
du, og ver ein Fagnamann som du hev vori, og endå
meir no, då du hev skilt Lag med desse Lesarane;

(yverteljande)
 no kann du koma og vera med oss Vinstre; so
tek me Amte som inginting; og so sender me ein Mann
til Things, som vil hjelpe upp oss Bønder litegrand.

Paulus.
 
Er Sakførar Rabbe slik ein Bondeven?

Salomon
 

(i Trumål; lågt).
 Å -- Fa'n i Sakførar Rabbe;
kom lat oss slå oss saman, so sender me likso gjerne
ein Bonde til Things. 
(Prøvande.)
 Kanskje deg, -- um det
var so du vilde?

Paulus.
 
Veit du kva eg trur, Salomon? -- Eg trur at
me Bøndar hev drìvi for mykje Politik. Me kunde lata
Kongen styre Lande; og so sat me sjølve som Kongar
på Gardane våre; og styrde me deim rett, i Staden for
å føykje um på Folkemøte og frie etter Veljarar og vasa

SIDE: 260

Tidi burt med Småsumling og Bladlesing, -- so trur eg
sletikkje me turvte gå her og misunne våre eigne
Drengir.

Salomon
 

(myrkraud av Sinne).
 Er det meg du meiner? Gjer
du Narr av meg? Din Farisæar du er, trur du kje eg
skýnar Fantekunstine dine! Agta deg sjølv, du! Du
visste at skulde ein vinne seg fram her, so måtte ein
slå seg til Lesarane, og so slo du deg til Lesarane.
Men no skýnar du, at han Per Åse stend deg i Vegen;
og so finn du på andre Kunstir, so du kann olboge deg
framum 'n Per. Din Rev! 
(vill)
 Men det skal bli Lygn
det, Farr! Vil du apast med meg, so Betterdø skal du
kje då koma på ei Merr å flå! No svor eg! 
(Ut.)

(Paulus rister på Hovude. Legg seg att-yvi att som til å kvile. Det bankar
stilt; Døri gjeng upp. Tabitha og Evelinde kjem inn. Helsar "Goddag" og
"Guds Fred".)

Paulus
 

(upp).
 Åh! -- Goddag, Systrar.

Evelinde.
 
Kor stend til her i Huse?

Paulus.
 
Takk; eg trur det greider seg. Ho hev vori
uppe stundomtil både igår og i Dag; og eg er ikkje
rædd lenger.

Tabitha.
 
Ho hev nok vori svært klen.

Paulus.
 
Det var ei Tid eg mest fælte for henne. Men
Gud vere Lov og Takk.

Og du Tabitha då? Du ser reint kvìk ut no, du.

Tabitha
 

(slær Augo ned).
 Ein fær Fred i Samvite av å
arbeide.

Paulus.
 
Ja er det kje sant, Tabitha? Gjera Guds
Vilje er Lækjedom mot alt.

(Vert med ein Gong mjukare i Mæle.)
 Og du, Evelinde?

(Tabitha stirer på han.)

Evelinde.
 
Med meg er det godt.

Paulus.
 
Som alltid. -- Ja du Evelinde hev stødt vori
på ein betre Veg enn me. Det var din stillfarande og
offerviljuge Kristindom, som kannhende fyrst drog meg
au inn på -- andre Tankar. Det gode Fyridøme er
sterkare enn Ord.

Evelinde
 

(med djupt nedslegne Augo; raudnar).
 Det er større Ære
enn eg fortenar.

(Kammersdøri glid stilt upp på Glytt.)

SIDE: 261

Paulus
 

(varm).
 Nei det er ikkje det, Evelinde!

(Tabitha hev under dette dregi seg meir og meir attende; stend no bleik og
framand og stirer på deim, liksom ho hadde fengi ein Mistanke.)

Evelinde.
 
Det var noko me vilde tala med Dykk um.
Me høyrer de hev sagt upp Gjenta og vil vera -- utan
Hjelp der ut-i Kvernhusheidi. Kunde då ikkje me få
tena dykk? Me kunde taka kvar si Tid, etter som kvar
av oss hev best Stundir, og hjelpe Syster Helga med
Tungarbeide. Skal De leige, vert det dyrt. 
(Med ein Gong varmt.)

Me vilde so gjerne tena dykk, Paulus!

Paulus.
 
Gud velsigne dykk, Born; de er so snilde
og gode.

Evelinde.
 
Det var vel det minste me kunde få gjera
til Takk mot vår Lærar og Vegvisar.

Paulus.
 
Gud hjelpe oss for Vegvisar eg hev vori!

Men dette kann eg ikkje svara på i Dag. Det er
ikkje avgjort enno, korleis me skal ha det. Det kann
hende me gjer det so, at Helga vert verande her eit Bil,
til dess der er fullt i Stand der ute, og ho sjølv -- er
fullsterk att. Kanskje vilde de høyre innum sidan?
Eg tok nok gjerne mot Tilbode; for so skal det vera: me
skal tena kvarandre, når det trengst.

Evelinde
 

(stilt).
 Vert Syster Helga verande her, so kanskje
me fekk Lov til å tena henne.

Paulus
 

(fegin).
 Ja! Det kunde kanskje -- ; det vil eg
tala med Helga um, når ho kjem upp. Eg trur det vil
gleda henne! -- 
(Kammersdøri gjeng heilt upp. Helga kjem inn.)
 Å,
snilde deg, våger du deg alt upp att, Helga? Hev
du sovi?

Helga.
 
Litegrand. -- Du hev ... Gjestir, ser eg.

Paulus.
 
Ja tenk du, desse snilde Gjentunge kjem her
og byd seg til å vera Tenestgjentur for deg, når me
kjem ut-i Kvernhusheidi.

Helga
 

(ser granskande på han).
 Du vil kanskje gjerne det.

Paulus.
 
Meg kjem det lite ved, veit du.

Helga.
 
Du hev lova at du sjølv vil gjera Tungarbeide
for meg.

Paulus
 

(smiler).
 Ja; trur du meg til det, so -- skal nok
eg vera Skurekjering! Men um du no kjem til å vera
her ei Tid -- 

SIDE: 262

Helga
 

(kaldt).
 Eg treng ingi Hjelp.

Paulus.
 
Ja kjære, som du synest.

Helga
 

(mynstrar Evelinde med kalde Augo; snur seg).
 Jens vil greide
med å skaffe meg Hjelp.

Paulus.
 
Ja det er sandt; du hev han Jens.

(Til Evelinde.)
 Ja Ja, so fær de hava Takk for den gode
Viljen då, Systrar! Takk skal de hava; det gjer godt
å sjå slikt. Gange med Fred, og halde trufast ut i
Arbeide og den daglege Tenesta. Farvel, Tabitha. Farvel,
Evelinde!

(Tabitha svarar ikkje.)

Evelinde.
 
Guds Fred i Huse!

(Gjeng mot Døri.)

Helga
 

(som hev stadi halvt burtvend, myrkt stirande).
 Evelinde.

Evelinde.
 
Ja, Syster Helga.

Helga.
 
Du kann -- koma upp til meg ein Dag. Eg
vil -- tenkje meir på dette.

Evelinde
 

(stilt).
 Takk, kjære Syster. Eg vilde so gjerne
tena dykk. 
(Ut.)

Paulus
 

(ser på Helga, som vender seg ifrå han).
 Du hev visst
ikkje sovi stort, Helga. Du ser so trøytt ut. Her er
urolegt for deg i Dag.

Helga.
 
Det gjer kje noko. 
(Tek seg til Hovude.)
 Berre eg
kunde få det til å vera rolegt -- 
(mest skrikande)
 her inne!

(Gjeng mot Kammersdøri. Paulus styd henne, uroleg og ottefull.)

Paulus.
 
Kjære Helga, du må ikkje taka det for tungt,
dette. Me skal stelle det so godt for deg som me kann.
Og du skal sjå kor godt det skal gå, Helga. Me skal
få det mykje rolegare og fredelegare ut på Heidi enn
her, ser du!

Helga
 

(stanar og ser på han).
 Meg hev du ofra; var det kje so?

Paulus.
 
Eg fær deg att.

Helga.
 
Du tek det so rolegt.

Paulus.
 
Eg veit det so trygt. Gud vil kje at Mann
og Kone skal skiljast. Og han hev vendt Hugen din til
meg, so at når du fær tenkt deg um, so kjem du -- heilt.

Helga
 

(um Halsen hans; glødande).
 Du kjære, -- du beste av
alle Mennar! 
(Græt.)
 Eg kann tru so fast på deg stundom ...

SIDE: 263

Paulus.
 
Eg skal lære deg å tru på ein som du kann
lite fast på alltid.

Helga
 

(slepper han; kaldare).
 Kann eg kje lite alltid på deg.

Paulus.
 
Kva er eit Menneskje. So lengi eg er meg
sjølv, kann du tru meg; men sovnar eg av og det vonde
fær Magti, so veit du kor mykje eg er å tru.

Helga
 

(stirande, mullar).
 Kann han vera falsk endå.

Paulus.
 
Kva segjer du, Helga?

Helga
 

(stirer lengi pas han).
 Hadde du selt Hòve, dersom det
hadde vori ... ei onnor som hadde vori Kone her?

Paulus
 

(rædd; mildt).
 Du er kje frisk, Helga. Kom; du
må kvile deg; du må halde deg i Ro. D'er berre det
at du ikkje er frisk. Då kjem det so mange ... urolege
Tankar. 
(Tek henne inn til seg.)
 Ver roleg, Helga. Du
veit so godt at eg tenkjer berre på deg. Kom no.

Helga
 

(viljelaust med. Halvt gråtande).
 Å, å, kvi skal eg lìva,
kvi skal eg lìva ...

(Dei er inne i Kammerse. Ein høyrer)

Paulus
 

(tala, roande og godslegt som til eit Barn).
 So Helga. So;
leg deg no godt, og ver trygg. Bry deg kje um ...
alt slikt Tufs som Sjukdomen jagar upp i ditt stakkars
trøytte Hovud. Vil du eg skal sende han Tore inn til deg?

Helga.
 
Eg vil inginting. Lat meg vera; lat meg vera.

(Rolegare.)
 Lat meg få kvile. Det gjeng nok yvi. Berre
eg fær sova -- . 
(Brådt.)
 Gjev meg nokre Dropar av den
Flaska.

Paulus.
 
Nå ja, knip det ... Men du veit me skal
helst spara på den. 
(Godsnakkande.)
 Berre slå deg no til
Ro, Helga, so greider det seg utan den. Bed til Vårherre,
og legg deg inn til han; det er mykje betre enn
Opium. Han vil so gjerne roe og svæve slike sjuke Born.

Helga
 

(mildare).
 Gakk no, Paulus. Eg vil prøve å sova.

(Paulus kjem stilt inn. Nikkar ut til Helga og læt att Døri.)

Jens Eide
 

(med Tore inn frå Bakgrunnen).
 Det er komin ein
Sørbue som vil ha Garden upp no. Han er reist etter
Lysingi, segjer han, og hev kje Tid til å drygje lenger.

Paulus
 

(set seg).
 Rop Garden upp, Jens.

Jens.
 
Det er din faste Vilje?

Paulus.
 
Ja.

SIDE: 264

Jens.
 
Og dersom eg ikkje kann få Tilslage -- 

Paulus.
 
Alt det veit du eg hev lagt i Guds Hand.

Jens
 

(ser på han).
 Helga kann ikkje ta det fullt so rolegt,
Paulus.

Paulus
 

(tek seg til Hovude; jamrande).
 Eg vil bera Helga på
mine Hendar; eg vil gje mitt Liv for henne; men ho
veit, ho veit -- : Guds Vilje må fram.

(Ståk og høgmælt Tale i Gangen. Døri gjeng upp, og Unge-Salomon Storbrekke,
Jonas Rudlevik m. fl. Auktionsfolk, millom deim Per Åse, kjem
inn. Paulus hyssar på deim, men det nyttar lite.)

Unge-Salomon Storbrekke
 

(i Fyrienden med Jonas Rudlevik).
 -- 
 -- ja; og det vil eg segja beint ut, at eg forstend
korkje Tore Eide eller Lensmannen, som kann gå her
og sjå på, at denne galne Mannen riv Huse ned yvi
Hovude på både seg og sine, og ikkje legg tvo Strå
i Kross -- 

(Til Paulus.)
 Me vil tala med Kona di, han Jonas her
og eg. Når du sjølv er galin, og ikkje dei næraste
heller bryr seg meir enn so, so fær me brùka Vìte, me
som hev det.

Paulus.
 
Far stillare, Folk. Helga er ikkje rask. Ho
hev lagt seg og vil kvile.

Salomon
 

(ser sinna på Paulus).
 Kona di er kje sjukare enn
ho må kunna svara på eit Spursmål, når det gjeld
Framtid og Velferd både for henne og -- det ho
gjeng med.

Jonas Rudlevik
 

(på ein liten Lette).
 Du er alltid so kaut,
du Paulus; men no vil eg au ha eit Ord å segja. Eg
er då gift med Syster di, og høyrer til Folke eg au; no
vil eg tala med Helga.

Paulus.
 
Kva er tids? Hev de noko å segja, so seg
det til meg; so skal eg tala med Helga.

Salomon.
 
Du er kje rette Vedkomande i dette, du.

Jens Eide.
 
Du nemnde meg, Salomon; kann hende eg
er rette Vedkomande.

Salomon.
 
Ja; du burde vera det. Me tykkjer det,
Jonas Rudlevik og eg, og mange med oss, at Helga burde
sjå å få gjort Mannen sin umyndig; for at han ikkje
er med sitt fulle Vit, det er greidt og tydelegt for alle,
soleis som han no fer åt.

(Jens dreg på Aksline.)

SIDE: 265

Tore
 

(halvhøgt til Paulus).
 Der hev du fyrste Freistnaden!
Per Åse 
(ropar).
 D'er kje mange her som er med på
det! Alle ser, at han Paulus er vìtug nok til å styre
med sitt, og då visst ikkje galnare enn han Salomon
Storbrekke!

(Lått.)

Salomon.
 
Han Tolvgardsper såg nok gjerne at me gav
frå oss Gardane alle ihop, so han fekk eta i seg heile
Bygdi! 
(Meir Lått.)
 Han mettast nok ikkje, han, fyrr han fær
Munnen full av Mold. 
(Samtykke.)
 Ja kva segjer du Lensmann?

Jens.
 
Var det kje anna du vilde, Salomon, so kann eg
fortelja deg, at det hev eg tala med Helga um sjølv -- 
for lengi sidan.

Salomon
 

(noko flat).
 Å; hev ho kje meir Vit, ho Helga
heller?

(Ut. Jens og dei andre etter.)

Paulus
 

(smiler).
 Hm; eg fær nok til å agte meg for
min gamle Vén Jens au no.

Tore
 

(rister på Hovude).
 Der er ikkje Brorskap i Kortspel.

(Gjeng.)

Paulus
 

(sig trøytt ned på ein Stol).
 Du strenge, du gode du
kjære Herre!

(Det bankar inne i Kammerse.)

Paulus
 

(skundar seg åt Kammersdøri; opnar).
 Kor gjeng det,Helga?
Her vart slikt eit Ståk; eg kunde kje hindre det ...

Helga
 

(innanfyri).
 Gjev meg noko Opium. 
(Skrik.)
 Eg
må sova!

Paulus.
 
I Guds Namn då ... 
(Gjeng åt det vesle Veggskåpe;
læser upp, finn Flaska og gjeng ut. Ein høyrer han innanfyri.)

Å, det er fælt dette ... at alt skal gå verst ut yvi
deg. -- -- So. -- -- No fær du sova. Slå deg no
godt til Ro. -- Fårlegt? Nei, Barne mitt; du fekk plent
etter Uppskrifti. 
(Mildt.)
 Sov no godt og trygt. Eg er der
inne heile Tidi.

(Kjem inn. Læt Døri stilt att. Gøymer Flaska og læser. Gjeng og set seg.)

Tore Eide
 

(straks etter inn).
 No heng Hòve under Hamaren.

Paulus
 

(nikkar ålvorsam. Um eit Bil).
 Kven byd?

Tore.
 
Jens og ein Framand, -- og so Per Åse.

(Set seg.)

Paulus.
 
Gjev det var yvistadi.

Tore.
 
Det gjeng fort. Dei vil nok ha Garden alle.

SIDE: 266

 -- -- Det verste er, at -- Per Åse -- dersom han
fær Tilslage -- -- 

Paulus
 

(uroleg).
 Nå?

Tore.
 
Han skal vilja flytja hit og bu her.

Paulus
 

(upp).
 Det kann kje vera sant.

Tore.
 
Eg tala med Kona hans, som òg er på Auktionen;
ho kom til å forsnakke seg litegrand.

Paulus.
 
Bu her? -- Rare Grannar fekk eg då. Carolus
Magnus på den eine Sida, og Per Åse på den andre.

Tore.
 
Og Per Åse til Jorddrott; det var verst.

Paulus.
 
Stakkars Helga.

Tore.
 
Du skal bli prøvd på alle Måtar, er det likt
til. -- Men er det so, -- so forstend du det vel?

Paulus.
 
Nei.

Tore.
 
Dei vil gjæte deg, -- og arbeide imot deg, og
elte og erte og eggje deg og få deg til å forlaupe deg.
Varleg, varleg, Paulus!

Paulus.
 
Er Gud med meg, so kann ingin vera imot
meg. Men stakkars Helga.

(Uroleg.)
 Du Tore, eg held ikkje ut dette; du må ut
og høyre kor det gjeng.

Tore.
 
Dei er i Kantore. Når me set upp Døri, høyrer
me deim. 
(Læt upp.)

(Paulus gjeng burtåt Døri; dei vert standande der, studde kvar til sin Dørkarm,
og lyder. Gangen og so langt ein kann sjå inn i Bui er stappa med Folk,
alle lydande stille.)

Jens Eide
 

(utanfyri.)
 -- 9 900. D'er rett; lat Setlane
rulle. 9 900. Nå Per? Det gjeng til dei fatige; hugsa
det! 
(Lått.)
 9 900. Tvo Flugur med ein Smekk. God
Gard og Himilrike attpå. 9 900.

Eit Mæle
 

(knapt høyrande).
 -- og femti.

Jens.
 
9 950; det hjelpte. 
(Lått.)
 9 950. Å kløyv ikkje
Setlane, Per; du hev nok av deim. 9 950. Eg byd
10 000. -- Tie Tusund Kronur er bòdi.

Eit anna Mæle.
 
10 500.

Jens Eide.
 
10 500. Sørbuen veit kva han vil, han.
10 500.

Fyrste Mæle
 

(høgare, argt).
 -- og femti! 
(Lått.)

Jens Eide.
 
Nei no kløyver me kje Småsetlar lenger;

SIDE: 267

eg byd 10 600. Tie Tusund seks hundra Kronur er bòdi.
Ingin betre? Siste Gong?

Andre Mæle.
 
Hundra til.

Jens.
 
Hundra til. 10 700. 10 700. Siste Gong?

Fyrste Mæle
 

(i Sinne).
 -- og femti til då!

Andre Mæle.
 
Og femti til! 
(Lått.)

Jens.
 
10 800. 10 800. Siste Gong?

Fyrste Mæle.
 
 -- og femti! 
(Lått.)

Jens.
 
10 850. 10 850.

Andre Mæle.
 
11 000.

Jens.
 
11 000. Siste Gong?

Fyrste Mæle
 

(rasande).
 11 500! 
(Lått.)

Jens.
 
Per kjem seg; 11 500. Fort no; eg er snart
hås. 11 500. Gjev Sørbuen seg no? -- 

Andre Mæle.
 
11 800.

Jens.
 
Elleve Tusund og åtte hundra Kronur. Siste
Gong?

Fyrste Mæle.
 
12 000.

(Paulus og Tore stirer på kvarandre.)

Paulus
 

(kviskar håst).
 Han vil ha det.

Jens Eide.
 
Tolv Tusund. 12 000 Kronur. 12 000.
Siste Gong? -- -- Skal Tolvgardsper ha Hòve for so
godt Kjøp? Det gjeng ikkje, slikt. 12 000? 12 000?

Tore.
 
13 000!

(Folk i Gangen snur seg og ser på han.)

Jens.
 
Det var rett. 13 000! Siste Gong?

Fyrste Mæle
 

(som spottande).
 Fjortan Tusund.

Tore
 

(rister på Hovude; til Paulus).
 Nyttar inkje. Dei vil
ha det.

Jens.
 
14 000. Fjortan tusund Kronur er bòdi. Å
klem i, Sørbue. 14 000. D'er for lite enno. 14 000?
14 000? -- Siste Gong; fjortan tusund Kronur?

(Hamaren fell.)

Tore
 

(rister på Hovude og læt att Døri.)
 Der fær du ein hyggjeleg
Jorddrott, Pål.

Paulus
 

(sig ned i Armstolen.)
 Stakkars Helga.

(Duken fell.)

SIDE: 268

FJORDE VENDING

Fjortan Dagar seinare.

Fyrimiddag. Stogo frå andre Vending, men umbudd. Bokhylla,
Skatole, Skriveborde, Stolane o. s. fr. er ute; i Staden er innsett
ei Seng, ein Sengebenk (i Omnskråi), eit gamalt Klaffebord, grove,
raudmåla Trestolar o. m. Der ser ustelt og ufjelgt ut.

Per Åse, arbeidsklædd (gamall bøtt grå Vadmålsbrok, Ulltrøye,
Sydvest, Tresko) kjem inn frå Kammerse med Ferdaklædi
sine på Armen. Legg desse varleg frå seg på ein Stol ved
Omnen; set seg på Sengebenken og tek til å skifte Klæde.

Ei eldre Kone
 

(med Skureforklæde og Ermane uppbrette, kjem inn frå
Bakgrunnen).
 Han Fante-Carolus er ute og vil høve deg.
Skal eg segja du er inne?

Per Åse
 

(dreg Ulltrøya yvi Hovude. Når Andlite kjem fram att).
 Han
Fa te-Carolus?[sic] -- Eg hev kje noko usnakka med han Fante-Carolus.
 -- Du kann berre helse og segja, at han kann
gjera seg ferdug til å flytja nårsomhelst. Eg hev nok
med ein ... Husmann der ute. 
(Murrar.)
 Og han skal vel
au snart med Guds Hjelp -- -- 

Kona
 

(lågmælt).
 Ja d'er mange som vert fegne når Carolus
kjem burt; me hev lengi nok gjengi her i Otte for
Tjuvefanten. 
(Ser seg ikring.)
 Var det kje her han braut seg
inn og stal Sylv ein Gong for mange År sidan?

Per.
 
All den Sylvstasen han Enok Hòve og Kona hans
åtte. Og meir til.

Kona.
 
Ja; og slikt kunde han Paulus dra inn yvi seg
att! -- Han må ha vori galin lengi.

Per
 

(tek til å draga av seg Broki).
 Ja no er han det som verre
er. Han er fallin ifrå Trui.

Kona
 

(slær Hendane ihop).
 Nei kva segjer du.

Per.
 
Og hev funni på eit nytt Evangelium; og den
som gjer det, veit du, han er ein forbandet Ting.

Kona.
 
Å Kors i Jesu Nam.

Per.
 
Guds Unåde vil vera yvi Bygdi, so lengi han
er her. -- Og kva han kann finne på heretter, det er
ikkje godt å vìta. Den som hev forkasta Orde og Nåden,
har vyrder kje lenger nokon Ting.

SIDE: 269

Kona.
 
Nei du veit då det. Nei at det skulde gå
soleis med denne store Læraren.

Per
 

(tek til å draga Nybroki på seg).
 Ikkje trur eg det heng
rett ihop med det han no hev gjort heller.

Kona.
 
Nei trur du vel det? Det må då visst liggje
einkvart attum?

Per.
 
Eg forstend det på Kona hans au, at ho ikkje
trur han meir enn so midt i Lag.

Kona
 

(mest kviskrande).
 Nei er det kje reint som ho gjeng
her og gjæter han? -- Kvart Menneskje som kjem til
Gards, so er ho ute og spýrr og grev ...

Per.
 
Ja eg er glad at eg snart hev deim ute or Huse.
Der er kje Velsignels med slike.

Carolus
 

(kjem stiltrande inn frå Bakgrunnen; han ser svært skikkeleg og
mjuk ut).
 Guds Fred i Huse, Per Åse, og god Dag. De
må orsaka meg, Per; eg var so forvìten til å røde med
Dykk litegrand -- um eit og anna. 
(Set seg, sukkar.)
 Det
gjeng so mykje leidt og rart Drøs i Bygdi, at ein veit
snart ikkje kva ein skal tru. Ja Djevelen gjeng umkring
som ei brølende Løve.

Kona
 

(forviti).
 Ja du høyrer vel mangt, du Carolus; -- 
kva er det dei hev fengi å renne med no?

Carolus.
 
Å det er no helst um denne stakkars Læraren,
kann du vìta, -- som inkje Folk lenger kann forstå
seg på.

(Per stanar forviten.)

Kona.
 
Er det no noko med han att?

Carolus.
 
Hev de kje høyrt gjeti at ho Tabitha, Stakkar,
ho som flaug so etter han all Tidi -- 

Kona. Per.
 
Nå -- ?

Carolus.
 
Ho skal til Amerika.

Kona.
 
Skal ho til Amerika? -- Nei so brådt som det
må vera komi?

(Dei ser på kvarandre.)

Carolus.
 
Du kann so segja.

Per
 

(knappar Broki på seg).
 Kann der vera noko, som ...
treng til å bli ned-dult, tru?

Carolus.
 
Det ser underleg ut. Visst er det at han hev
styrt henne ifrå seg, og vil ikkje hava meir med henne;
kor det no kann ha seg.

SIDE: 270

Kona
 

(lågmælt).
 D'er gjerne ei onnor som er gjævare no?

Per
 

(dreg Vesten på seg; stanar).
 Det kann hende?

Kona.
 
Ho som gjeng her no, -- ho heng ikkje mindre
etter han, tykkjer eg, i seinare Tid. Ser du noko til
henne der ute, Carolus?

Carolus.
 
Evelinde er innum i Bygningi hjå han Paulus
rett som det er.

Kona.
 
Ja so ho gjeng der? -- Eg kunde mest tenkje
det. -- Nei eg segjer meg so; tenk Tabitha, som skal
til Amerika.

Per
 

(dreg Trøia på seg).
 Når Folk vert Svermarar, og læt
seg forblinde so reint at dei trur dei er syndefrie, so
hev Djevelen fengi Magti; og då er det kje Sæt på
nokon Ting.

Kona.
 
Du kann so segja.

Carolus
 

(sukkar).
 Ja, ja. Elles må me no ikkje tru alt
som vert sagt. Men ho Gurina, ho som tente hjå deim,
ho meiner det hev vori Ugreide lengi millom honom og
Kona hans -- hm 
(brå-tagnar).

Helga
 

(kjem snøgt inn. Ho hev tulla eit stort svart Kasteplagg ikring seg;
ser forpjuska og uroleg ut).
 Å, -- er det du som er ute og gjeng.
Kjem du beint heimanfrå?

Carolus
 

(stend upp og helsar).
 Goddag og Guds Fred, Helga.
De er betre att no, ser eg, -- Gud vere Lov og Takk.

Kona.
 
Nei eg fær nok ut att, eg. Sjå inn i Kjøken
fyrr du gjeng, Carolus! 
(Ut.)

Helga.
 
Hev du set noko til Mannen min i Dag? -- 
Du bur no tett attved -- 

Carolus
 

(med ein Fantelått).
 Ja no vert me Grannar reint,
Helga. 
(Helga liksom vrid seg.)
 -- Jau; Mannen din, han strævar
og snikkrar so det er svært; det kann kje vera lengi
fyrr han er ferdug.

Helga.
 
Du tala med han, fyrr du gjekk?

Carolus.
 
Ja; eg var burtum so snaraste.

Helga
 

(tegjer lite).
 Visste han at du skulde hit?

Carolus.
 
Eg nemnde det; men han stod og rødde med
Syster Evelinde 
(glytter til Helga frå Sida)
 -- Og høyrde vel
ikkje større etter meg.

SIDE: 271

Helga
 

(hev teki seg under Barmen; sender Carolus eit Augnekast fullt av
Hât; tvingar seg).
 Å; var ho innum?

Carolus.
 
De veit me hev alle mykje å tala med Læraren
um.

Per
 

(hev havt på seg Styvlar og funni Hatt og Stav, men under alt dette høyrt
vel etter. Ikkje ublid).
 Du kann koma her innum i Morgo, du
Carolus; eg må i Fatigkommisjonen no, eg.

Carolus.
 
Tusund Takk, min høgvyrde Husbond, um
eg so må kalle Dykk no; det var mange Ting eg vilde
tala med Dykk um, både i det åndelege og det timelege;
De veit eg strævar so smått i all Skrøpelegheit med
å vinne meg yvi og bli eit Guds Barn; og eg treng
nok både Råd og Hjelp -- -- 

Per.
 
Me fær talast ved i Morgo, Carolus. 
(Ut.)

Helga
 

(hev stadi burt-gløymd i sine eigne Tankar. Med Yvivinning).

Ja, stakkar, han hev visst nok å bala med; alle skal tala
med Læraren.

Carolus.
 
Ja; og det er liksom Kvinnfolki treng sers
um Råd og Rettleiding; det er vel som Apostelen segjer:
dei er skrøpelege Kar. -- Ho gjeng her og hjelper til
hjå dykk no, høyrer eg? -- Det er vent av Evelinde.

Helga.
 
Ho kjem her Morgo og Kveld. Ho er snild
... ho er snild ...

Carolus.
 
Ho kom vel herifrå i Dag då, -- og hadde
vel kanskje Ærend?

Helga
 

(burte; stirer).
 Nei; ho sa ingin Ting til meg. 
(Tek
seg i det.)
 Ærend, segjer du? Ja eg sende henne ut-um
med noko ... Smør han hadde gløymt.

Carolus
 

(nikkar).
 Eg kann tenkje det, ja. Ja eg høyrde
kje anna enn godt og vent; dei tala berre um Vårherre,
då eg kom inn til deim.

(Tek hatten sin.)
 Hja! -- eg fær vel heim att, eg.

Helga.
 
Sa han, kva Tid han ... venta seg heim i Kveld?

Carolus.
 
Nei -- ja; -- kanskje eg ikkje forstod deim
rett; men det høyrdest mest som ho skulde koma att;
og so skulde dei fylgjast her heim til Kvelds; ja eg fekk
den Tanken. 
(Med eit lystigt Augnekast; i Lesartone.)
 Ja Farvel då,
Helga; Vårherre vere med deg og gjere deg frisk og
sterk av sin Nåde. 
(Gjeng)

SIDE: 272

Helga
 

(åleine; stend og stirer, med Hendane tett uppunder Barmen; det gjeng
Skjelvingar gjenom henne. Ho mullar som i Ørske).
 -- -- Han gjeng i
Fella. Han gjeng i Fella. -- Det er so, det er so -- -- 

(Gjeng hastigt nokre Stig fram; bråstanar.)

Åh; Carolus lyg ... Han lyg; han lyg -- -- 

 -- -- Og i Kveld! plent og plent skulde ho hit att.
Plent og plent ... Ingin Ting å gjera; men plent og
plent ... plent og plent -- . 
(Kvæsande.)
 Avtale! -- -- 
Og laug for meg -- -- -- 

(Tek seg med båe Hendane i Håre; stend og stirer; set med ein Gong mot
Døri. Men bråstanar. Rettar seg brådt upp.)

Nei, nei. -- Nei. -- Ikkje no. Ikkje no. I Kveld ... 

(skjelv. Tennane klaprar i Munnen på henne; Augo vidar seg ut.)
 I kveld ...
I Kveld ... 
(knyter Handi og rettar ut for seg.)
 Eg skal gjæte dykk
... Og dersom, dersom -- -- 
(triv seg med Hendane i Håre; med
håst, ukjennelegt Mæle, døyvt skrikande.)
 Gud hjelpe meg; Gud
hjelpe meg! 
(Ut.)

Husmannsstogo i Kvernhusheidi. Ettermiddag.

Lågt, ikkje ljost Rom. Utgangsdøri på Bakveggen noko til
høgre. Til vinstre for Døri frametter Veggen er uppsett ymist Treyrkje
og Snikkararbeid, hyvla Bord, Diskerekkje til Kjøken, o. s. fr.
På vinstre Sidevegg tvo Vindaugo (småe Rutur i Blyråmur).
Ved Vindaugo ein Hyvlebenk. Lenger framme Grønborde frå
Stogo i Vending I; på Borde Fat, Koppar Borddiskar o. s. fr., ei
liti Lampe og eit Matspand.

På Veggen til høgre (langt bak) Dør til Kjøk. Hitanfor Døri
Mur med ein gamall einhøgdes Malmomn. Lengst framme Dør ut
til Kammers.

Rundt på Golve, midt mot Bakgrunnen, er innsett og upplødt
ymist Flytjegods, ei Kiste, Stolar, Byttur, Mjølkeringur, o. s. fr.
Noko framme og til høgre ei Seng med Sengklæde, men ikkje uppreidd.
Heile Rome ustelt og uferdugt.

Ved Hyvlebenken stend Paulus i Arbeidsklæde og hyvlar.

Paulus
 

(småsullande ved Arbeide, til ein svært vedkjømelig Tone).

No hev eg vandra Bygdi um
ibland dei Pikur små;
men aldri hev eg sauma til deira Behag
uti mine unge År.
Å halihå -- i, halihå -- i, halihå -- i hå,
å halihå -- i, halihå -- i hå.

SIDE: 273

Mæler; siktar; småblistrar; hyvlar att.)

Eg skavar av min Leist so god
på Hæl og so på Tå;
men aldri fær dei Skoen full nett og fin
åt sine Føtar små.
Å halihå -- i, halihå -- i, halihå -- i hå,
å halihå -- i. halihå -- i hå.

Eg flettar Dusk, eg saumar Blom,
eg Hjarto sting i Ty;
men aldri dei vel gav meg ein Klapp på mitt Kinn,
når Dansen han gjeng i By.
Å halihå -- i -- -- -- 

Maren Doktar
 

(er komi inn under det siste).
 Goddag. Ja syng
du enno, Paulus.

Paulus.
 
Å, er det Maren. -- Ja skulde eg kje syngje,
Maren? D'er so lengi sidan eg prøvde Skomakarvisa no;
eg tykte eg laut friske på ho. 
(Tek eit Centrumsbor og til å bore.)

Maren.
 
Du er nok like kry enno du, midt på Husmannsheidi.

Paulus.
 
Eg hev aldri vori so kry som no, Maren.

Maren.
 
Ja segjer du det. Ja ein Hardhaus er du.
Fram skal det, um det so skal gå baklengjes, når du
finn på noko.

Paulus.
 
D'er ingin som hev det friare enn me Fantane,
skulde eg tru!

Maren.
 
Hå, hå, hå; nei, nei; på ein Måte.

(Ser seg ikring.)
 Men at du vilde ha denne gamle Lurvehytta
hans Torkjell Tualand; hadde det kje vori betre å bygt nytt?

Paulus.
 
Eg likar det som gamalt er, eg. Du skal sjå
kor heimtrivlegt her vert, når alt vert ferdugt.

Maren.
 
Ja du er deg sjølv i alt, du Paulus.

 -- Du hadde vori ned-hjå meg i Dagmorgo, høyrde
eg; men eg skal segja deg, eg hev vori ute med Iglane
mine, og tappa fem Pottur Blod av han Unge-Salomon
Storbrekke; eg kunde kje koma fyrr. Elles skulde eg ha
vori upp-hjå deg for lengi sidan, og takka deg for at du
var so greid og vølte Take på Skarvehytta mi; det var
eit Mandoms Verk det, Paulus; no er det då so mykje
eg kann liggje turr um Nætane!

SIDE: 274

Paulus.
 
Sjå der, Maren, um ikkje eit Heilagtryne au
kann vera godt for eitkvart stundom.

Maren
 

(blæs veldigt).
 Pøhh; du bryr deg vel ikkje um det
Tøyse eg fór og slarva med hin Gongen i Vinter; denne
stygge Fante-Carolus hadde drukki meg full og øst meg
upp; og då er eg so grov i Kjeften at det er spelegt.
 -- Men du kann tru han fekk baka Nasane sine, Fanten
au, etterpå; splite min Hatt reidde eg han kje so av, at
det fanst kje att ein ærlig Flekk på han, korkje bak
eller framme. Lusetryne! Og då han so vart mjuk, og
kom smiskande og vilde gjera seg blid att, so berre viste
eg han den, eg 
(snur seg halvt og gjev seg ein Dask bak)
 og spurde
um han vilde kysse meg der; det tenkte eg kunde vera
godt nok åt Fanten.

Paulus.
 
Nå; du skal ikkje vera so reint morsk, Maren;
det kann bli Folk av Fant og.

Maren.
 
Ja vert det Folk av han Carolus, so kann du
hengje meg upp etter den eine Bakfoten midt på breidaste
Braffetorgi; Gu kann du so; no banna eg au.

Ja var det noko du vilde meg?

Paulus.
 
Eg vil ha deg til Tenestgjente, Maren.

(Ho glor på han.)

Du skal stelle Huse for meg her, til dess eg fær Kona
mi til meg att; og er det so du kjem til Lags med henne
au, so vil eg ha deg lenger. Noko Løn vert det ikkje;
men ein Matbite fær du ender og då; og kann eg elles
gjera deg ei Beine, med Arbeid i Onnetider eller so -- -- 

Maren
 

(smeller i å læ).
 Hå, hå, hå! nei no måtte eg
smile, sa han Per Graps, han lo Kjeften or Led; hå!
hå! hå! hå! Slikt eit gamalt Braffebeist som eg er!

Paulus
 

(innlystig).
 Lær du åt det, Maren?

Maren.
 
Gu gjer eg so! Hå, hå, hå; nei du er då
den verste Galningen. -- Hå, hå, hå, hå! -- 
(ålvorsam)

Ja hadde det vori i mine unge Dagar!

Paulus.
 
Å du er Gjente enno du, for den Skuld.

Maren.
 
Gu er eg so! Med tri Ungar og seks År
på Tukthuse! -- eg er nok so fin ei Gjente som Brureslått
kann gå for! 
(Sukkar.)
 Å ja, ja, ja. -- 
(Rettar seg att.)

SIDE: 275

Nei du skal kje gjera Narr av eit gamalt Skinn, Paulus;
d'er Synd, det.

Paulus.
 
Du kjenner meg ikkje, når du trur eg gjer
Narr, Maren. Eg er mest utlærd Prest, eg.

Maren.
 
Ja kom du so langt?

Paulus.
 
Av sjølve Prestlæra hadde eg kje att meir enn
dei tri siste Kapitel i Johannes' Opinberring.

Maren.
 
Nei eg segjer meg so. -- Var dei so vande,
dei Kapitli då, me di du slutta når du var so nære
innpå.

Paulus.
 
Nei slettikkje. Det vandaste er det um det
store Dyre, du veit, og so um Antikrist; men det kunde
eg på Fingrane.

Maren.
 
Nei, nei, nei. Nei! at Folk kann ha Hovud
til slikt. -- Ja eg visste nok, du var klok -- 

Paulus.
 
Nei; du må tru det var nok ikkje for det
gode eg slutta, Maren.

Maren.
 
Er det sant det?

Paulus.
 
Det var berre ideleg Utukt og Fyll som gjorde
det; eg var so nedpåkomin, Maren, at dei kunde kje ha
slikt eit Svin på Presteskulen lenger.

Maren.
 
Ja dette hev eg høyrt. 
(Lær uviljande' men hjarteleg.)

Nei tenk, so du var ikkje likare du heller, Paulus.

Paulus.
 
Aldri det Slag betre enn du var eg. Det var
berre eit Råm at eg slapp Tukthuse; eg skulde ha vori
der, eg au; 
(løyndomsfull)
 eg skal segja deg, eg hadde havt
å gjera med ei gift Kone.

Maren.
 
Nei d'er kje sant.

Paulus
 

(ålvorsam).
 So sant som eg her stend. -- Trur du
no at det kann bli Folk av Fant, Maren?

Maren.
 
D'er kje alle som hev so godt To i seg som du.

Paulus.
 
Godt To? Toe hev me frå Vårherre, so
det er alltid godt nok. Og vil du tala um det, so skal
eg segja deg noko, Maren. Eg hev lært so mykje både
av eit og anna Slag, at eg ser djupare inn i Folk enn
Stormengdi. Og det var kje lengi fyrr eg såg, at du i
Grunnen er eit greidt Kvinnfolk, du Maren.

Maren
 

(gjøld).
 Å Gu' bære oss, Paulus.

Paulus.
 
Eit kontant Kvinnfolk er du. Ja; det er du.

SIDE: 276

Du må kje tru du lurer meg på slikt, Maren. Det
kann nok hende du ikkje skýnar det sjølv; men eg veit
det, eg.

Maren.
 
Å, du veit -- ; eg var eit greidt Kvinnfolk
ein Gong.

Paulus.
 
Ja det er som eg segjer: der er godt To i
deg; og når der fyrst er godt To, so sìt det i, -- um
ein so hadde vori på Tukthuse alle sine Dagar. Dermed
ser du, at det er kje rett av deg å læ åt meg, når eg
vil ha deg til Tjenestgjente.

Maren.
 
Du kann vìta det var kje på vondt; det var
berre -- det kom so uventande, ser du. Eg er kje van
med at Folk talar til meg på den Måten.

Paulus
 

(svivyrdsleg).
 Vil du bry deg um Folk. Veit du kje
korleis Folk er. Nei no skal du kje bry deg det Slag
um Folk, men berre koma her i Morgo og hjelpe meg
med å rydja upp Stogo mi; du ser korleis her ser ut!

 -- Eg treng eit sterkt og mannslegt Menneskje her; og
du skal sjå me skal nok koma til Lags med einannan.
Me er like, du og eg; me er Brot-Bjønnar båe tvo, og
likar å ta dugeleg i -- både med Kjeften og med
Nevane

Maren
 

(lær fornøgd).
 Ja du er løgin, du Paulus.

Paulus.
 
Ja no gjer du det då, Maren!

Maren
 

(innglad; mannslegt).
 Ja du veit, er det so du meiner
det, so skal det visst ikkje stå på meg. Du hev vori
so greid mot meg, Paulus, at kann eg gjera deg noko att
for det, so skal det visst ikkje vera meg imot. 
(Modig.)

Eg kann gjerne hjelpe deg med Vask og Skuring her, til
dess du fær Kona di ut; du må kje tru det var Meiningi
at eg vilde vera vrang mot deg.

Paulus.
 
Det var det eg visste, Maren; du er kje soleis,
du. Og når Helga kjem, so kann me sjå meir då;
kann godt hende me kjem til Lags då au; Helga likar greide
Kvinnfolk likso vel som eg; ho er greid sjølv, ho.

Maren
 

(ruggar på seg og rister på Hovude. Mest for seg sjølv).A
a
nei; å nei; det gjeng nok ikkje, Paulus. Ho ser ikkje so
djupt i Folk ho som du.

Paulus
 
Ja ja, me fær sjå, Maren. I alle Tilfelle er

SIDE: 277

då me komne til Lags; det er alltid eit Stykke på
god Veg.

Ja so liter eg på det då.

Maren.
 
Ja det kann du lite på so trygt som Berge
det, Paulus. Eg er kje av deim som segjer anna enn eg
meiner. Eg skal koma i Morgo so visst som Soli; det
kann du be Fanden ta deg på.

Paulus.
 
Det er godt. Og so er det ein Ting eg hev
tenkt på, Maren. Skulde du kje like å få deg ei Ku?

Maren.
 
Ei Ku? Kva skulde eg med Ku. Hev eg
noko å føde ei Ku med?

Paulus.
 
Kann du kje brjote upp Jordflekken din?
 -- Eg skal hjelpe deg, eg.

Maren.
 
D'er kje nok til å føde ei Ku på, det.

Paulus.
 
Eg skal snakke med Eigaren, at han læt deg
få eit lite Stykke til; høyrer han at du vil ha Ku, og
jagar frå deg all Fanten og vil vera Folk, so gjer han
det gjerne. Han er ein rimeleg Mann, han. Og sidan
skulde me alltid vìta Råd med ein litin Kalv åt deg,
som du kunde ala upp.

Maren
 

(tek til å ljosne).
 Ja tok du deg Ålvor fyri med det
du, so -- ! 
(rivi med)
 Å nei, å nei; ja kunde eg få ei
Ku! -- 
(snufsande) -- s
o trur mest eg au at eg kunde bli
Menneskje!

Paulus.
 
Ja det er rart med ei Ku, Maren; ein vert so
glad i slikt eit Kretur.

Maren.
 
Å ja! for Selskap det er i ei Ku. Ho er
reint som eit Menneskje! Helst når ein hev ali henne
sjølv frå ho var Kalven.

Å, eg hugsar so vel henne Dagros heime; ho var
plent som det kunde vori Dotter mi. Alltid når eg kom
åt Fjose, so liksom ropa ho på meg, at eg skulde koma
og kjæle henne, og gje henne Salt; og so strauk ho seg
inn til meg, og såg so vent på meg, og var so blid og
fornøgd! Og når eg kom med Høydotten til henne, var
det so ho vilde eta meg upp; eg hev aldri vori so glad
i noko Kvikind som i Dagros. 
(Varm i Augo.)
 Det var reint
som eg kom heim att, um eg kunde få Ku! 
(Snufsar.)
 Å
ja, de blide Ungdoms Dagar.

SIDE: 278

(Vinn seg yvi; mannsleg att.)
 Ja ja; so mykje skal eg no kje
vente; det vart vel altfor gildt det ... for eit gamalt
Braffebeist.

(Køyredur utanfyri.)
 -- Ja so kjem eg i Morgo då. 
(Gjeng

brådt burt til han og tek han i Handi.)
 Du skal ha Takk for i Dag,
Pål; regtigt Takk skal du ha. Det er nok kje mange
som røder soleis med meg som du hev gjort. Farvel og
Takk då!

(Jens Eide kjem inn. Ferdaklædd, med høge Reisestyvlar og Svipe i Handi.
Paulus nikkar til han.)

Paulus.
 
Farvel, Maren; velkomin att. Og den Kui,
den skal me tenkje på!

Maren.
 
Ja gjer meg no kje reint ør heller; eg kann
vera gali nok fyrr. Farvel, Paulus!

(Med mannslege Stig ut.)

Jens.
 
Skal du frelse -- 
(nikkar attyvi med Hovude)
 henne
der au?

Paulus.
 
Um nokre År skal Maren Doktar vera ei av
dei likaste me hev, Jens. Ho er frisk i Roti ho, skal eg
segja deg. 
(Fær fram ein Stol.)
 Set deg, Lensmann.

Jens.
 
Takk. 
(Vert standande.)

Eg kann helse deg frå ein annan god Ven, Rasmann
Rotteholen. Han låg i Vegveita nedved Myrekyrkja so
full som eit Svin.

Paulus.
 
Det tenkjer eg nok.

Jens
 

(ser på han ei Stund. Gjeng att og fram).
 Kunde vera rart å
vìta korleis du vil "frelse" slike Ubeist.

Paulus.
 
Det skal eg segja deg, Lensmann. Eg vil
frelse deim ved å gjeva og aldri krevja.

(Jens dreg på Aksline.)

Seg meg, kjenner du noko til det dei kallar "kristeleg
Godgjørenhed"?

Jens
 

(heile Tidi ordknapp og mutten).
 Nei.

Paulus.
 
Det er å hjelpe verdige trengjande mot at
desse til Takk for Hjelpi skal umvende seg. 
(lær)
 Ha-ha!
næst Fatigkassa er vel dette den løglegaste Skalkeherming
på kristeleg Fatighjelp ein kunde upptenkje.

Jens.
 
Innbiller du deg at du ikkje ventar Takk?

Paulus.
 
Takk kann eg ikkje so lett sleppe. Men eg
talar då ikkje Gudsord til deim.

SIDE: 279

Jens.
 
Skal det vera so kristelegt?

Paulus.
 
Ja; hev du kje lagt Merke til det? -- Jesus
er Aristrokat. Han talar når Folk vil høyre, og han
svarar når nokon kjem og spýrr; men han klengjer seg
aldri innpå nokon med Visdomen sin, -- kastar ikkje
Perlur for Svin, Jens.

Det var min Namne Apostelen, som tok til med det.

Jens.
 
Du er ikkje fornøgd med din Namne Apostelen?

Paulus.
 
Han var ein Demokrat. Det var han som tok
til med å frie til Fyrstar og Landsherrar og den store
Mengd; difor var det og han som tok til å slå av på
Kravi og gjeva Farisæar-Reglar og lære Utanpå-Kristindom.
Det tyder alltid på Nedgang, når der vert Reglar
og Uppskriftir for det ytre Liv. Ein Kristin lìver ikkje
etter Reglar. Han lìver etter Guds Vilje; uten Tvang og
Tilskaping lìver han etter sin nye Hug, som ikkje er anna
enn hans medfødde Menneskjehug, lyft og reinska for alle
Huldre-Hattar.

Nei; Paulus er ikkje min Mann. Frå den Tidi han
kom upp, vart det og Slutt med den kristelege Kommunisme.

Jens.
 
Aha.

Nåja, du vedgjeng, at det er Kommunisme, det du fér
med. Seg meg, trur du Samfunde kann stå på kommunistiskt
Grunnlag?

Paulus.
 
Samfunde? -- Eg forstend kje kva det kjem
meg ved, um Samfunde stend eller fell. Eg bed kvar
Dag i mitt Fadervår, at Guds Rike må koma; og det
kann stå på kommunistisk Grunn.

Jens.
 
Du sa ein Gong at du var Bygdepolitikus; kva
meinte du med det?

Paulus.
 
Eit rolegt og vent og hyggjelegt Bygde- eller
Grendeliv, -- eit broderlegt Liv millom Likemennar som
held av kvarandre og hjelper kvarandre og lìver fredeleg
saman utan Lensmennar eller andre Herrar yvi seg, -- 
det er den kristelege Samfundsskikk.

Jens.
 
Åhå. Anarkisme.

Paulus.
 
Namne skjemmer ingin.

Jens.
 
Nå; um ikkje Samfunde kjem deg ved, so

SIDE: 280

skulde du vel ikkje vera reint likesæl um Kulturen? Du
ser vel, at dette du kallar Kristindom er kulturfiendsk?

Paulus
 

(smiler).
 Kultur. De Huldrefolk. Dykk sjølve
imillom hæder de Kulturen; kva sa Jean Jacques? Men
vil ein Kristmann segja eit Ord -- Vakt i Gevær! Då
er med ein Gong Kulturen det høgste i Verdi.

Jens
 

(med Akseldrag).
 Kultur og Kultur -- . Eg krev ein
Kultur som skaper Stil i Live, og sterke, heile Menneskje.

Paulus.
 
Då vert eg au Kulturmann. Eg kjenner
berre ei Magt i Verdi, som kann skapa heile Menneskje.

Jens.
 
Det kjenner me. Men kvar gjer du av Vitskapen?

Paulus.
 
Den einaste Vitskapen eg ikkje vil kunna
brùka er vel 
(smiler)
 Rettskunna.

Jens.
 
Takk. Enn Kunsten?

Paulus.
 
Varietékunsten vil det gå gali med. Men var
eg Diktar eller Kunstnar, -- so forstend eg kje anna enn
eg måtte setja meg til å dikte og spela og måle av
all mi Magt; for du veit ikkje kor forunderleg rik og fager
og gåtefull Verdi no hev vorti for meg.

Du trur nok eg er Pietist enno, Jens? -- Ser du; Farisæarane,
når dei luskar seg ifrå Guds Lov, men endå
vil vera Guds Born, so må dei laga seg ei Lovbok sjølve
til å gjera seg gudelege med; og i den Lovboki stend
alle desse rare Reglane. Men det finst kje den Ting på
Jordi, Gud hatar so hjarteleg som desse sjølvgjorde Lovbøkane
som dei trur dei skal narre han med.

Jens.
 
Hm. Ein Ting veit du: at ingin Kultur kann
trivast utan på eit Grunnlag av Rikdom, i det minste
Velstand; men dette Grunnlage er det no du vil rive
burt under vår norske Kultur med den nye Læra di.

Paulus
 

(smiler).
 Fekk eg Åse-Kalle kristna på min
Måte, so vart det det rikaste i Lande.

Jens
 

(utòlleg).
 Me talar Ålvor no. -- Er det kje den
Skinnbrók-læra, du fær med, at "med Klæder og Føde
skal vi lade oss nøie"?

Paulus.
 
Visst er det so! Og dertil den Skinnbróklæra,
at den som ikkje arbeider, han er ein Tjuv! -- 
Men når alle arbeider, og alle nøgjer seg med Klæde og
Mat, so må det vel bli Rikdom av det?

SIDE: 281

Jens
 

(dreg på Aksline).
 Alt gjeng til dei fatige.

Paulus.
 
Det vert ingi Fatigfolk! Utan gamle og
sjuke.

Jens
 

(smiler).
 Ja; eg kann nok ikkje vente til dess du
hev kristna Åse-Kalle.

Paulus.
 
Det kunde kanskje gå snøggare um du hjelpte
meg, Jens.

Jens.
 
Drøymar. -- Men at du skal vera so altfor
mykje Drøymar er leidt; eg hadde havt so naudturveleg
Bruk for deg. Um ikkje til anna, so til Kautionist i det
religiøse! Eg er Fritenkjar, og kann ikkje få meg til å
segja "med Guds Hjelp"; men Kristindomen må me
hava med. Han høyrer til, og Folke treng han ... ein
rimeleg, folkeleg Kristindom som den me hev havt fyrr
... Og so gjeng du av og slær deg på Kommunisme!
Er det Ålvore ditt, dette-her? Skal me skiljast på
dette?

Paulus.
 
Du segjer Kommunisme; men du veit vel, at
Kommunisme og Kristindom er tvo motsette Ting?

Jens.
 
Er dei no motsette?

Paulus.
 
Kommunisme lærer Folk å krevja; Kristindomen
lærer Folk å gjeva; er kje det motsett?

Jens
 

(dreg på Aksline).
 Åh!

Paulus
 

(mildt).
 Gjev Gaum på det eg segjer. Det er
det som i det heile er Kristindom; det er det som er
Skilnaden millom Kristus og Belial: Kristus gjev og gjev
og vert alltid rikare; Belial krev og krev og tek og tek
og vert alltid armare. Det er det som er Løyndomen!

Høyr på meg, Jensemann. Som du der stend, du
gode, hjartevarme Gut, so er du ikkje langt ifrå Guds
Rike.

Jens.
 
No skal me høyre.

Paulus
 

(varmt).
 Du er sjølv ein av deim som vil gjeva
og gjeva, og ofra deg utan Løn; og dette gjer du av di
du elskar, og av di du hev kjent kor tom Verdi er med
alt sitt Ståk og med all sin Glans; tom so du ligg der
og geispar som Fisken på Land, og må hava noko
å fylle ditt Liv med.

SIDE: 282

Jens.
 
Tek du til å frie til dei Magthavande no, liksom
din Namne Apostelen?

Paulus.
 
Eg frir til Jens Gunnarsson Eide av Vådals
Bygd; Lensmannen fekk du visst ofre.

Jens.
 
Og når eg no svarar nei, so sender du meg
vel til Helvite?

Paulus.
 
Eg veit kje noko um Helvite.

Jens.
 
Sviktar det deg der, ditt store Mod.

Paulus.
 
Gehenna, Elden, Ormen, Myrkre, den andre
Dauden, -- alle desse Bilæti upplyser berre, at Gud ikkje
hev funni det verdt å gjera oss vise på desse Ting.

Jens.
 
Vågar du å gjeva upp denne store Tuktemeisteren
til Kristum?

Paulus.
 
Med Helvite skræmer ein Folk på Dårekista,
men aldri inn i Guds Rike.

Jens
 

(lyftar på Aksline).
 Hm. Vaksne Folk, -- og so stå
her og trætte Teologi!

For siste Gong: skal me skiljast Uvenir?

Paulus
 

(tungt).
 Det ser ut til det.

Jens
 

(harm).
 Var det endå ikkje slikt Tøv du fór med!
 -- Rettfylgdi av det må vera at alle skal bli Husmennar.
Kann du forklåre meg kva der skal vera vunni
ved det?

(Det skymrar; Paulus kveikjer Lampa.)

Paulus.
 
Det rette er at ingin eig Jordi, ja; at Jordi
er fri som Sol og Luft og alt Guds Lån; so vert det
og til sist, Jens. Men um ein Mann eig den Jordleppen
han treng til å lìva av, det dømer eg ikkje; det som er
fårlegt er å eige Gods.

Jens
 

(vender seg; avgjerande).
 Jah. Eg kom her i den Tanken
å beda deg -- i alle Fall ikkje arbeide imot meg.
Eg ser det er fåfengt. So må det vera so. Farvel,
Pål. Du forstend meg?

Paulus
 

(nikkar).
 Hev du drøymt um å forsone Kristus og
Belial, Jens, -- so høyrer du enno heime i Statskyrkja.

Jens.
 
Du drøymer um ei Verd som ikkje er og som
aldri kjem. Eg vil arbeide med den Verdi me hev, og
kann ikkje lata meg hefte av Draumar, -- eller av Drøymarar.
Du må heretter ikkje vente anna enn Krig av

SIDE: 283

meg. 
(Handtekst med han.)
 Farvel. Takk for alt det me hev
havt saman.

Paulus.
 
Sjølv Takk, Jens. Takk for alt, -- for det au,
at du segjer meg dette so beint ut. Treng du nokon
Gong ein fullgod Ven, so gløym ikkje Drøymaren i Kvernhusheidi!

Jens
 

(ved Døri). D
et er sant. Det er enno eitt som bind
oss saman. Fekk du den Helsingi eg lagde etter meg
her i Dag? Frå Helga?

Paulus.
 
Nei.

Jens.
 
Eg var innum hjå Helga i Dagmorgo, på Nedvegen,
og eg skulde helse; men då eg kom hit, fann
eg deg ikkje.

Paulus.
 
Eg var ein litin Sving ned-hjå min nye Vén
Maren Doktar.

Jens
 

(smiler).
 Som du soleis no fær i Mannebot for meg.
 -- Den einaste eg fann var Carolus, som gjekk her og
slong; so bad eg han bera fram Bòde.

Paulus.
 
Han sa inginting.

Alt var godt med Helga? -- Stakkar; ho er so snild.
Kann ho ikkje sjå um meg sjølv, so sender ho meg
Helsingar.

Jens.
 
Ja ho held av deg.

Paulus
 

(i Tankar).
 Kanskje meir enn ho skulde. Men Gud
vil hjelpe oss.

Jens
 

(etter ei stutt Togn).
 Heilt frisk -- er ho ikkje enno.

Paulus.
 
Var der noko i Vegen?

Jens.
 
Nei, nei; -- eg meinte berre ... 
(ser granskande
på Paulus under det som no kjem.)
 Ho dregst med ... sjuklege
Tankar.

Paulus.
 
Enno? -- Meg segjer ho so lite um slike Ting.

Jens.
 
Når ho ser deg, skjemmest ho vel av Tankane
sine. I det heile: du hev vori henne for sterk. Ho er
komi meir inn under di Magt, enn -- -- . Ho var sterkare
fyrr.

Seg meg ein Ting: kva var det for noko dette, at ho
med ein Gong plent vilde ha Evelinde til Hjelp hjå seg?

Paulus.
 
Eg trur ho meintest hava ein Urett å gjera
god att.

SIDE: 284

Jens.

Mot Evelinde? So.

Paulus.
 
Ja. I Sjukdoms Tider vert ho stundom pint
av underlege Mistankar og Mistruir, som du vel veit -- -- 

Jens.
 
Å; du tek det so. Hm.

Paulus.
 
Stakkars Helga; ho hev havt mykje å stride med.

Jens.
 
Du hev ikkje nokon Gong -- vori tankelaus i di
Framferd mot -- mot Systrane?

Paulus.
 
Nei. 
(Tenkjer litegrand; rister på Hovude.)
 Nei.

Jens.
 
Du veit det vil gjerne laga seg -- Sogur um
slike som deg; og ho fær vel stundom høyre eitt og anna.

Paulus
 

(ser på Jens).
 Ja; -- kanskje det. Det hev eg
ikkje tenkt på.

Jens.
 
Bror min fortalde meg, at ho ein Gong hev havt
ei Rid ... av Tunglynde.

Paulus
 

(stilt).
 Ja, i den fyrste Tidi. Eg trudde det var
yvivunni no.

Jens.
 
Ho er sterk og heil i sine Kjenslur, so fåmælt
og still som ho der gjeng; ho kann ikkje dele deg med
nokon.

Paulus
 

(lågmælt).
 Eg er stundom rædd -- at ho ikkje
kann dele meg med Gud heller.

Jens.
 
Under det som du kallar Gud trur ho lett at det
kann løyne seg eit Kvende.

(Stutt Togn. Paulus stend nedtyngd og tankefull.)

Paulus.
 
Sagde ho noko til deg?

Jens.
 
Ho hev ein Gong i denne Tidi ... spurt meg,
um eg endå kunde hava Bruk for henne -- heime
på Åse.

Paulus.
 
Men kjære, kva er no det?

Jens.
 
Eg trur ho hev sett seg i Hovude ... ein stygg
Tanke. 
(Paulus ser upp.)
 Ho trur det ikkje! -- men det kjem
for henne stundom; og ho kann ikkje få det frå seg.
Eg fann henne i Dag i eit svært urolegt Tilstand. Ho
hadde ikkje sovi ...

Paulus
 

(bønlegt).
 Men kva er det, Jens? Kva trur ho?
Kva tenkjer ho?

Jens.
 
Du må ikkje undrast på, at det som du no
hev gjort tryller henne.

Paulus.
 
Men eg hev då forklåra det for henne, Jens!

SIDE: 285

Jens.
 
Ho ser det på sin Måte. Ho forstend det
ikkje. Det ser henne so altfor ... utrulegt ut. Ho
kann ikkje koma ifrå ... ho trur der må liggje eitkvart
løynt under.

Paulus.
 
Men kjære, kva skulde det vera?

Jens.
 
Kvendi hev sin Logik. Dei trur, at under alt
det ein Mann tek seg til må det gøyme seg eit Kvende.

Paulus.
 
Eg forstend ikkje, eg forstend ikkje ...

Jens.
 
Sagt det hev ho ikkje -- beintfram. Men eg
trur ho piner seg med den Tanken, at du hev gjort alt
dette 
(ser skarpt på han)
 ... av di du vilde, ho skulde gå
frå deg.

Paulus.
 
Vilde -- ? Av di eg vilde -- ? 
(Rædd.)
 Me må
agte oss, Jens; det er -- det er -- ; 
(stryk seg yvi Panna)
 det
er Sjukdomen. Det kann koma -- det same som sist.

Jens.
 
Lat oss ikkje tru det. -- Du fær tala med henne.

Paulus.
 
Men når ho ikkje trur meg?

Jens.
 
Å jau. Og so trøystar eg meg med, at du

(ser seg ikring)
 snart kann taka henne her ut. Per Åse er
knapt det beste Selskap for henne no, -- med sine Skure-
og Slarvekjeringar.

Paulus.
 
Strakst! strakst! Eg sender Bòd etter Tore;
han fær hava so annvint han vil, so må han koma no og
hjelpe meg.

Men ikkje ein Dag lenger må ho gå i slik fårleg
Hugsott. Ikkje ein Dag -- ikkje ei Natt lenger må ho
liggje og pine seg -- -- 

(i Tankar).

Jens.
 
Det du kann gjera, Paulus, -- det gjer du.

Paulus
 

(grundande).
 Eg kunde gjera noko.

 -- Men er det rett? Kann eg blanda meg inn i ...

Jens.
 
Kva tenkjer du på?

Paulus.
 
Det er noko eg ikkje kann segja. -- Eg skal
tenkje på det. Eg skal gjera alt eg kann. Eg trur det
skal jamne seg, Jens. Eg trur eg skal kunna gjeva henne
Ro -- i denne Kveld.

Du ser so på meg. Du tvìlar vel ikkje på meg
Jens?

Jens
 

(snøgt).
 Eg trur deg.

SIDE: 286

Paulus
 

(grundande).
 Ja; eg må gjera det. Eg må ha
Lov til det. Ver roleg Jens; i Natt trur eg ho skal sova.

Jens.
 
Det er godt.

Og hermed Farvel. Du hugsar kva eg hev sagt: heretter
Krig! -- Farvel, Paulus Hòve.

(Ut. -- Når Døri gjeng upp høyrer ein at det blæs noko ute.)

(Paulus stend i Tankar, uroleg. Køyredur høyrest; han vaknar; tek til å
stelle seg som til å gå.)

Evelinde
 

(kjem stilt inn gjenom Døri, som ho berre dreg inntil).
 Godkveld.

Paulus.
 
Åh! -- Godkveld. Nå, det var godt. Eg
hev noko å tala med deg um.

Evelinde.
 
Fyrst lyt eg fortelja Dykk leidt nytt. Syster
Tabitha reiser til Amerika.

Paulus.
 
Til Amerika? -- Kva er tids? Når er det
komi på?

Evelinde.
 
Eg hev ingin Ting kunna få vita. Ho hev
vori som ein Mur mot meg i seinare Tidir, -- so tagall
og kald. -- Men Andrias Håland reiser samstundes.

Paulus.
 
Den Slarven! Som ho var trulova med, og
som -- -- . Arme Tabitha.

(leid)
 Og eg som i all denne Tidi hev gløymt henne.
Stakkar ... var det for stridt for henne, det Krave eg
sette? Og no tor ho ikkje sjå meg? -- Eg må til
henne i Morgo den Dag. Når reiser ho?

Evelinde.
 
I Viko som kjem.

Paulus.
 
Kven kann forstå slikt? Kva kann det vera
som er komi åt henne? -- 
(brådt)
 Eg må ha Greide
på Tabitha. Det hev då kje hendt noko?

Evelinde.
 
Ikkje det eg veit.

Paulus.
 
Vonde Tidir, tunge Dagar, Evelinde; den eine
reiser frå oss, den andre -- -- ; ja det var um den andre,
eg vilde tala med deg, Evelinde. Um Gudleik, stakkar,
han som er fallin for oss.

Eg skal gå der upp. So snart som eg kann skal eg
gå. Men ... du må gjeva meg ei Helsing med til
han du, Evelinde.

Evelinde.
 
Helsa frå Syster Evelinde og oss alle, at
me snart vonar å sjå han att i Broderringen.

SIDE: 287

Paulus.
 
Nei; ikkje so. Ikkje frå "Syster" Evelinde.
 -- Men lat oss gå. Her er uhuglegt her; det brenn so
dauvlegt. 
(Tek Matspande. Skruvar ned Lampa og vil sløkkje. Tek seg i det;
stanar; mullar.)
 Nei ... kanskje best likevel ... 
(Skruvar upp att.)

Evelinde
 

(vender seg brådt og ser mot Døri; snur seg att).
 Eg tykte
eg høyrde einkvan som kom.

Paulus
 

(lyder).
 Nei. D'er inginting.

 -- Ja som sagt. Ikkje frå "Syster" Evelinde; frå -- 
Evelinde, frå deg sjølv. Eit lite Ord som kann gjeva
Von; -- å, du forstend godt kva eg meiner. Eg bed
deg um dette; kann du gjera det, so må du. Det er
meg meir um å gjera enn du trur.

Evelinde
 

(med djupt bøygt Hovud; strævande).
 Eg vil gjerne gjera
alt ... De bed meg. Men ... tek De kje imist?

Paulus.
 
Nei eg gjer kje det, Evelinde. Du er so
varmt huglagd som noko Kvende på Jordi, 
(mjukt) o
g som
du fortener, Evelinde. Eg bed deg -- 

Evelinde
 

(skvett upp).
 Åh! Kunde det vera Vinden?

(rædd; nær inn-åt han.)
 Høyrde du, Paulus?

Paulus
 

(åt Døri; Evelinde fylgjer rædd).
 Kann det vera Carolus
som gjeng her og luskar att? 
(slær Døri upp; skvett attende med
eit døyvt Rop; tek seg kvitnande til Håre; stend som fjetra.)

Evelinde
 

(i Villrædsle; klyngjer seg fast til han, skrik).
 Paulus! Paulus!
Det er ikkje ho! 
(Under dette ser ein Helga i Dørgape, kvit,
med rengde Drag og villstirande Augo, ukjenneleg; ho mimrar med Munnen som ho
vil segja noko, men ein høyrer berre ein hurglande Ljod, som vert til eit kvævt
Skrik; i det same fører ho illsnøgt Handi frå Barmen til Munnen og tømer Opiumsflaska.
Ved Skrike sig Evelinde i Uvit innyvi Paulus, som dermed ein Augneblink
vert burtheft.)

Paulus
 

(hev lempa Evelinde ned på Golve; med eit Sprang ut i Døri; tek

Helga i Armane sine; skjelv).
 Jesus Kristus, Helga; du tek so
gruveleg, gruveleg imist; kjære Hjartans Barn, høyr meg,
forstå meg, forstend du meg? du må vera -- -- kjære,
kjære, du er då kje -- ; er du -- -- 
(skrik upp i Rædsle)

kva hev du gjort, Helga?!

(Helga sig stiv or Armane hans og framyvi Dørstokken.)

(Duken fell snøgt.)

SIDE: 288

FEMTE VENDING

Hausten etter.

Lensmanskantore på Åse. Strakst etter Non.

Dør i Bakgrunnen ut til ein Gang. Vanleg Kantorbunad (Skrivebord,
Hyllur med Bøkar og Papirpakkar, eit Pengeskåp av Jarn,
eit Kråskap o. dl.), for det meste nye, men etter eldre norsk Mynster
i Form, Farge og Prydnad. På Veggen til vinstre ein svær
gamall Hestehårs Putebenk; på høgre Sidevegg Vindaugo; framfyri
deim Skrivebord; framanfor det ein breid Armstol etter gamalt
Mynster.

I Armstolen sìt Skrivaren (ein Mann på ikr. 60, kvithærd, med
eit lite ver-bardt, raudt, rundt Andlit utan Skjegg; Brillur; livlege,
runde Augo, som ofte skifter Bragd og lett vert stikkande) med
Pipe og Avis; framfyri han eit Kaffebrett. Ved den inste Enden av
Borde stend Jens Eide, svartklædd, noko bleik, studd til Bordplata.

Skrivaren
 

(ser upp av Blade).
 Ja, jeg ærer Deres Følelser,
Herr Eide; 
(med eit snøgt, mistrugi Augnekast)
 det er smukt af
Dem at tale hans Sag, tiltrods for alt, hvad -- hm der
er passeret; men at han er en Sværmer, en -- -- Sværmer
ja, og det en ikke ganske ufarlig, -- det må De
dog indrømme.

Jens Eide.
 
Det vedgjeng eg, Herr Sorenskrivar.

Skrivaren
 

(les att; røykjer).
 Hm; han får ordentlig på
Pukkelen. " -- -- den rent ut diabolske Spidsfindighed,
hvormed han ... sætter hele Kristendommen på Hovedet
... uden egentlig i noget væsentligt at afvige i
Læren"; -- 
(legg Blade burt)
 ja nu blir det bare Teologi.

Det må være en energisk Mand alligevel, denne
nye Pastoren Deres, -- hvad er det nu han heder

(tek Blade og ser etter).

Jens.
 
Daniel Braut.

Skrivaren.
 
D. Braut, ja; -- energisk Mand alligevel,
 -- til Trods for sin Mave og sit drævende Væsen. Det
blir Vei i Vellingen nu, skal De se. Tiltale for privat
Uddeling af Nadveren, Prækener mod ham i Bedehuset
 -- og i Avisen; det skal sku bli hedt nok for Deres Ven
... Men det må indrømmes, at han er en Sværmer;
og det en aldeles ikke ufarlig.

(Det bankar.)

SIDE: 289

Jens.
 
Kom!

(Sakførar Rabbe og Doktar Ås kjem. Bukkar. Skrivaren reiser seg.)

Doktar Ås
 

(ein bleikfeit, noko svær Mann med tunt Pannehår og Brillur,
lat og likesæl i Lag og Tale; talar Kristianiamål, stundom med Gatesleng, seint og
noko tilgjort; hev ein mjuk r, som ofte vert mest til j).
 Undskyld, at vi
forstyrrer.

Skrivaren.
 
Goddag, Doktor! 
(Handhelsar; bukkar framandt for
Sakførar Rabbe; denne helsar på Eide.)
 Skal jeg træffe Dem her?

Ås.
 
Later til det, Skriver.

Jens.
 
Vil kje Herrane ta Plads?

(Ås set seg i Sofaen; Skrivaren snur på Stolen sin og set seg i den.)

Sakførar Rabbe
 

(ein litin gløgg, ålvorsam Kar, ikring 30; Augneglas; eit
lett Mæle, som gjerne vil få noko skarpt).
 Takk, Lensmann 
(set seg).

Ås.
 
Nokså egen Affæje som fører os hid forresten.

Skrivaren.
 
Kan tenke det. 
(Skjemtande.)
 Doktoren er
for os Politifolk omtrent som Ravnen; der pleier at være
Lig i Nærheden, når han tropper op.

Ås.
 
Huff da, Skriver!

Skrivaren
 

(lær turrt og skarpt).
 Ja ikke sant?

Ås.
 
Noe i det, formontli. -- Som sagt, ganske intjikat
Sag; og med Herr Sorenskriverens -- og Herr Lensmandens
 -- Tilladelse er det vist best, vi til en Begyndelse
får sån en liden -- confidentiel Conference, for
å tale høitideli, -- med Dem, Skriver, altså.

(Jens Eide bukkar kort og gjeng.)

Skrivaren.
 
Nåda? Det skulde vel aldrig være noget
om -- akkurat om denne Fyren, jeg netop sidder og læser
om, han med det apostoliske Navn, men som nok alligevel
er en stor Skøier -- 

Ås.
 
Truffet på Prikken, Skriver. Paulus heder Fænomenet.
Fa'n til Næse De har, Skriver; åssen faldt De på det?

Skrivaren
 

(gjøld).
 Nå, -- siden De smed ud Lensmanden -- -- 

Ås.
 
Nåh!

(Legg seg maklegt til Rettes i Sofaen.)
 Ja en Skøier er det altså
i høi Grad.

Skrivaren.
 
Er det sant hvad denne Pastor ... Braut
fortæller 
(tyder på Blade)
, må det være en ren Satan; næsten
en ny Jåbæk, rent ut sagt.

Rabbe.
 
Uden Fornærmelse, Herr Sorenskriver -- jeg

SIDE: 290

er hellerikke enig med Jåbæk, skjønt jeg jo må tilstå

(stivt Smil)
 at jeg er Venstremand -- ; hvad jeg vilde si: jeg
tror at den Fanatiker vi her har at gjøre med er 
(med Vigt)

farligere end Jåbæk.

Skrivaren
 

(glytter skarpt på Rabbe).
 Hm.

Rabbe.
 
Får jeg Lov at gi et Par foreløbige orienterende
Oplysninger. Jeg har et Par Gange besøgt hans
såkaldte "Møder" og hørt på hans Fantasterier. I
Bund og Grund er han Anarkist.

Skrivaren.
 
Står så der også 
(tyder med ein Nikk på Blade).

Rabbe.
 
Men det særlig farlige ved ham er, at han forstår
at gi sine Fantasier et vist religiøst, kristeligt Anstrøg;
herved blir han i særlig Grad i Stand til at forvirre
Hoderne på mange av disse -- de religiøst sindede
her.

Ås.
 
Det er Svinerie' nemlig.

Skrivaren.
 
Rigtig, Doktor; det er det som er det betænkelige
ved ham, -- fremfor mange andre ... mer
eller mindre maskerede Socialister 
(ein snøgg Glytt til Rabbe
,

som ikkje lætst ved gå).

Ås.
 
Det æj en vestlandsk Bondefulas av væjste Sojt;
han ved sgu meget godt hvad han gjør.

Rabbe.
 
Ja; nu forkynder han altså ligefrem Oprør,
ikke blot mot Stat og Embedsmænd -- -- 

Skrivaren.
 
Det er der så mange som gjør ...

Rabbe
 

(som fyrr).
 -- men endogså mod selve Samfundsordningen,
mod Eiendommen, mod Ægteskabet, kortsagt
mod alt -- 

Ås
 

(slapt).
 -- hvad der æj os helligt og dyrebart -- 

Rabbe
 

(skarpt).
 -- hvad der er os helligt og dyrbart ja,
uden Hensyn til ... Meningsforskjelligheder forresten; og
alt dette gjør han altså, som sagt, i Kristendommens
Navn; forstår at belægge sit Galimathias med løsrevne
og forvrængte Citater av Bibelen; 
(ironisk)
 det er ikke
Politik han præker; langtifra; det er Kristendom!

Skrivaren
 

(glytter til Avisa).
 Stemmer.

Ås.
 
Rent spikende gær'n er'n, det er klart! Efter
hvad jeg har hørt, så synes jeg snarere Sakførern flattejej'n
lidt.

SIDE: 291

Rabbe.
 
Skjønt Sakfører holder jeg på en vis Objektivitet
i Referater, Herr Doktor. 
(Til Skrivaren.)
 Jeg mener
altså, Herr Sorenskriver, at denne Fanatiker er ...
meget farlig. Vi ved jo, hvor let Folk her ... jeg mener,
hvor stærk den religiøse Sans er her; snart sagt alt
hvad der melder sig som Kristendom har Udsigt til at
rive dem med sig.

Ås.
 
Fyren er altså ikke egentlig uden Begavelse,
skjønner De, Skriver.

Rabbe.
 
Og hellerikke uden Udvikling. Han er endog
studiosus theologiæ, -- om hans Studier end blev afbrudte
formedelst udsvævende Liv.

Skrivaren
 

(nikkar).
 Hm.

Ås.
 
Ja og deraf kan man skjønne at det baje æj Filureri
det'n farer med; for han véd altså bedre.

Rabbe.
 
Til Trods for sin Dannelse optræder han nu i
nhver Henseende som Bonde, og smigrer således også på
den Måde -- Mængdens Instinkter. Det er da klart, at
mindre oplyste Folk, og Ungdom, overhoved Folk med
lite Kritik, let kan komme til at rives med af hans Fantasterier;
og som Bevis kan jeg anføre, hvad jeg netop
har bragt i Erfaring, nemlig at der allerede er en Mand
her i Distriktet, -- en meget velstående ung Bonde,
som er reven med i den Grad, at han skal være fuldt
bestemt, også han, på at skille sig ved sin Eiendom og forære
Udbyttet til Fattigvæsenet. 
(Lågmælt.)
 Ja selv en
Bror af Lensmanden her, en almindelig agtet Mand ved
Navn Tore Eide, er gået med på Galskaben.

Skrivaren.
 
Tore Eide! Død og Pine, -- men hvad er
da dette for noget Vanvid? Sælge Gårdene! Give
bort -- ! Det er flunkende nyt, det! Hidtil har de ialfald
beholdt sit -- Næringsvet, de Folk! 
(smiler; Rabbe med).

Ås.
 
Han er slik en Fulas, at det omtrentli er umuli
å få Greie på'n. Men det med å gi bojt Eiendommen,
det er nok egentlig noe han helst vil beholde for
sin egen Mund. Jeg har ialfald ladet mig fortælle, at han
slet ikke æj noe ivrig for, at andre skal gjøre
det etter'n. Han skal resejveje sig nokså bestemt i

SIDE: 292

så Henseende; det er slet ikke alle som behøver at gjøre
det, sier'n. -- Begynder det at gry for Dem, Skriver?

Skrivaren.
 
Endnu ikke.

Ås.
 
Svine vil bli stojthingsmand naturligvis, som alle
her. Altså gir han noen Tusind til Bygda og blir populær
ved det; alle disse Idioterne, di tror naturli'vis at det
må da endelig for Fa'n væje en Mand de kan tro på.
Og så hamrer han løs på Rigmænd og Embedsmænd
efter deres Hjertens Lyst, og kommej naturligvis til at ta
Troen fra alle andre Degnene her i Distriktet -- hvis de
ikke aflurer ham Knebet da.

Skrivaren
 

(med ein Snarglytt til Rabbe).
 Det kunde forklare
en hel Del.

Rabbe.
 
Hovedsagen er, at han på den Vis skaffer sig
Kredit blandt de mindre oplyste; og får han Lov til at
tumle sig en Stund, kan der opstå en Bevægelse ...
stærkere og farligere end vi tror, -- en Bevægelse som
vilde rive ham selv med, naturligvis; -- vi kan med ét
Ord, før vi ved af det, stå midt oppe i nye Thrane-Spektakler
 -- værre end de gamle, mere fanatiske, fordi at
denne Gang er altså det religiøse med i Spillet.

Skrivaren
 

(spring upp; sprakar i).
 Jagu er Fyren farlig, ja!
 -- det behøver De ikke at fortælle mig! Jeg har længe
havt ham i Kikkerten; men vil De nu være så venlig
at si mig, Herr Sagfører Rabbe, hvad Staten skal gjøre
overfor sligt? Dere "Friheds"-prædikanter har jo nu opnået
at gjøre os fuldstændig magtesløse! Hvad skal Politiet
gjøre ved en slig Fyr! 
(Arg.)
 Vi står her Fanden
ta mig akkurat som et Brandmandskab som er berøvet
sine Sprøiter og altså må la' Byen brænde, simpelthen!
Hvad skal jeg gjøre, Sagfører?

Ås.
 
Nei; det er pjæcis som med Kvaksalverie', det.
Hvæj Idiot, hvæj Tosk, hvert Naut, hver Merr af ei gammal
Kjærring som ikke vil bestille noe, -- baje simpelthen
skaffer sig noen Igler og noe Rottekrudt og Rigabalsam
og gir sig til å doktojeje og myjde Mennesker
over en lav Sko; og her står vi og kan ikke lægge to
Pinder i Kors! 
(Hev vorte mest ivrig.)
 "Frihed!" -- pøhh. -- 
Ja denne Fanatikejen Dejes, han opmuntrer såntno' også,

SIDE: 293

han; tar sig af alle de fojdjukne Iglekjærringer han
kan få fat i. Og nu begynder han selv også; "helbreder"
Folk ved at be for dem! 
(blæs gjenom Nosi.)
 Og lægge
sine skidne Bondelabbar på dem; -- jeneste skjæreste
Blasfemi, skriver.

Skrivaren.
 
Ja jeg kan sgu ikke gjøre noe ved dette
her, Sagfører. Dere får greie det sjel nu, dere Frihedsapostler
Dere har jo fået væk Forordningen af 1741
også nu. 
(Brennsinna.)
 Hvorfor Fanden kommer De til
mig, Sagfører?

Rabbe
 

(ålvorsam).
 Vi skal takke vor Gud, Herr Sorenskriver,
fordi vi endelig har opnået -- forholdsvis Samvittighetsfrihed
i Landet. Lad os ikke i et Øiebliks naturlig
Bekymring ønske de Tider tilbage, da man kunde
ta en Hans Nielsen Hauge og holde ham fast i et barbarisk
Fængsel i Årevis.

Ås.
 
Å skidt, bajbajisk -- -- 

Skrivaren
 

(gjeng upparga att og fram).
 Men De begriber da, -- 
Samfundet kan ikke gi sig over på Nåde og Unåde
til alle disse Sværmere og Fantaster og Republikanere og
Socialister, og simpelthen lade Byen brænde? Lade hver
Opvigler som bare har Lyst fare om og sprede sin Gift
blandt Befolkningen! 
(Stanser.)
 Hva?

Ås.
 
Gift, ja! -- Fa'n til Tilstand de haj fåt istand,
disse Bønnane der inne.

Rabbe.
 
Jeg indrømmer selvfølgelig, at der er Tilfælde
da -- 

Ås.
 
Nåh.

Skrivaren.
 
Nei virkelig?

Rabbe.
 
 -- da der kan være Fare for Frihedens Misbrug;
men dette er jo ingen Grund til at bekjæmpe Friheden
selv.

Skrivaren
 

(hermer for seg sjølv).
 "Misbrug."

Ås.
 
Jogu bekjæmper jeg den Frihed, som gåj ud
på at Folk skal ha Lov til å gje hvæjandre Rottekrudt
og tappe Blodet af hvæjandre i Bøttevis; det gjør vi. lkke
sant, Skriver?

Skrivaren
 

(verdig att).
 "Lovbunden Frihed", sa vore Fædre.

SIDE: 294

Jeg tænker de var ligeså fornuftige som disse -- 
Rabulister nu til Dags.

Rabbe.
 
Jeg vil endogså påstå, at de gamle Tvangsbestemmelser,
selv om vi havde dem, -- at de ikke engang
med Fordel kunde benyttes under vor Tids Forhold.
Jeg ber Dem betænke, Herr Sorenskriver, at man aldrig
kan gjøre en sådan Sværmer farligere eller mere indflydelsesrig,
end når man gjør ham til Martyr.

(Ås murrar.)

Og de mindre oplyste opfatter uvilkårlig sådan en
Fyr som Martyr, så snart det får Udseende af at han
lider for sin Overbevisning. Jeg mener altså, at af rene
Klogskabshensyn er det bedst at vi lader -- den moderne
Lovgivning vederfares Ret.

Skrivaren.
 
Og intet gjør altså.

Rabbe.
 
Jeg vil -- med Herr Sorenskriverens Tilladelse
 -- gjøre opmærksom på en enkelt Ting. Disse Sværmere
vi taler om, Fanatikere av alle Arter, -- hvis man
lader dem beholde deres Frihed indtil videre, så slår
det næsten aldrig feil, at de -- gjør sig umulige på andre
Måder. Det er utøilede, udisciplinerede Naturer,
ofte -- som Doktoren vil kunne bevidne -- degenererede
Individer, som uvilkårlig, tidligere eller senere, lader
sig af sin egen Fanatisme rive med til -- Misgreb
af den Art som rammes af den almindelige Kriminallov.
Meget ofte vil de også i andre Henseender skeie ud;
det er som sagt tøilesløse Naturer, og -- ; ja vi ved f. Eks.,
hvor beslægtet specielt det religiøse Sværmeri er med
 -- lad mig sige Uregelmæssigheder på det sexuelle Gebet -- -- 

Ås.
 
Det er sandt; vi haj disse velsignede Fjuentimmeja.

Skrivaren
 

(nikkar til Doktaren).
 Slige Folk vikler sig jo
gjerne ind i et Skjørt ja; -- og jeg tror at have hørt en
Fugl synge om, at heller ikke vor Fanatiker danner nogen
Undtagelse i så Henseende. Jeg har netop gået
og lurt på ham med det for Øie -- 

Rabbe
 

(bukkar).
 Jeg må med Doktoren gjøre Herr
Sorenskriveren min Kompliment for Deres skarpe kriminalistiske

SIDE: 295

Sporsans; -- her er vi nemlig netop ved
Sagen.

Ås.
 
La femme, ja.

Skrivaren
 

(blid att; set seg).
 Nå; det er en anden Sag. Vil
de give mig Detaljerne?

Rabbe.
 
Jeg forudskikker udtykkelig den Bemærkning,
at jeg ikke tør udtale mig om, hvorvidt der her foreligger
noget kriminelt Faktum; derfor har vi også foreløbig
ønsket en privat Conference med Herr Sorenskriveren,
da Sagen kræver et udviklet og modent kriminalistisk
Skjøn 
(bukkar).
 Men at Sagen har et mistænkeligt Udseende
vil vistnok måtte indrømmes.

Ås.
 
Ja; og så kan man i alle Tilfælde få mæjket
Fyren lidt, så skikkeligt Folk kan vite å holde sig
ifra'n.

Rabbe.
 
Sagens Omstændigheder, Herr Sorenskriver, er
i Korthed følgende:

Der er blandt agværdige og alvorlige Mænd blandt
Vedkommendes egne Naboer opstået Mistanke om, at
den egentlige Grund til hans besynderlige Optræden -- 
hans Afhændelse af Jordeiendommen osv. -- ved Siden
af de andre Bagtanker han vistnok har havt -- 
(famlar)
 kan
have sin Grund i, at han på den Måde vilde komme
løs fra sin Kone -- 

Skrivaren.
 
Hm. Konen var måske -- ikke egentlig
elskværdig?

Ås.
 
Hu hadde vondt i Magan, og i Hue, og alle Stedej;
Fyren vilde ha sig en gladare flicka naturligvis.

Rabbe.
 
 -- for at kunne træde i Forbindelse med et
andet, yngre Fruentimmer, en noget mystisk Person, Eveline
kaldet -- 

Ås.
 
Evelinde, må jeg be. Pent Navn fojjesten.

Net Pike, lys og fin; jent Synd at sånt et appetitli
Fjuentimmer skal gå omkring med disse Talemåterne
deres.

Skrivaren.
 
Hm; man kunde næsten tro at Doktoren
var skinsyg?

Ås
 

(i Fisteltone).
 Nåh! -- 

Rabbe
 

(held fram).
 -- Evelinde altså, -- af ukjent Herkomst,

SIDE: 296

 -- til hvem han antages i den senere Tid at have
stået i Forhold.

Ås.
 
Ja Fanden skal tru di hellie, san!

Skrivaren.
 
Foreligger der noget tidligere af lignende
Art -- bortset altså fra hans udsvævende Ungdomsliv -- 

Ås.
 
Tabitha! Tabitha!

Skrivaren.
 
Hvad behager?

Rabbe.
 
Der foreligger en mistænkelig Historie også
fra tidligere, Herr Sorenskriver. Det besynderlige Navn,
Doktoren nævnte, tilhører en Pige med hvem vor Mand
tidligere stadig såes sammen, men som nu i Vår, da
Forholdet til Eveline synes at -- 

Ås.
 
Evelinde! Fa'n sån Mangel på Sans for -- 

Rabbe.
 
 -- da Forholdet til Evelinde synes at være
blevet ... intimere. 
(Misser Tråden.)
 Denne Tabitha altså,
 -- afreiste i Våres, som sagt, pludselig til Amerika -- 

Ås.
 
Behøves ikke mer!

Rabbe.
 
 -- sammen med en Person, med hvem hun
tidligere havde havt et Slags Kjæresteforhold -- 

Ås.
 
 -- og som nu naturligvis blev kjøpt til det Bjuk.
Det gåj så til med sliktno'.

Skrivaren.
 
De synes at kjende til den Slags, De Ås?

(Ås smiler løynsk.) -- 
 Ja De har nok været en slem Bohêm.

Rabbe.
 
Vor Mands, Pål eller Paulus Hòves, Kone afgik
ved Døden omtrent ved samme Tid, under temmelig
mistænkelige Omstændigheder. Jeg overlader nu Ordet
til Herr Doktoren.

Ås.
 
Hja; -- da jeg blev tilkaldt kunde jeg alene
konstateje Døden. Konen havde i et Anfald af Jalousi,
hed det -- ganske gjunnløs Jalousi natujligvis -- en Aften
begivet sig fra sit midlertidige Opholdssted for at ovejjaske
Manden ude i hans nye Stue, hvor han holdt på
med et eller andet, sammen med bemeldte Evelinde; og
ganske jigtig, da hun ankom til Åstedet, fandt hun natujligvis
Herr Urias og hans Pige i Ajmene på hinanden.

Rabbe.
 
Undskyld, Herr Doktor -- -- 

Ås.
 
Ja natujligvis blev der sat en Del Kjuseduller
på det. Men det blev altså indrømmet, at Konen kunde

SIDE: 297

ha opfattet Situationen sån, -- hvorpå hun da altså
selv skulde ha tømt Opiumsflasken, -- mæjkelig nok lige
for Næsen på dem, -- uden at det lykkedes dem at
hindje det.

Skrivaren.
 
Hm. Klinger noget besynderligt. -- Hvordan
opførte de mistænkte sig forøvrigt ved den Leilighed?

Ås.
 
De præsterte en omtjentlig ... passende Halloi
natujligvis, -- efter Skikken her altså.

Skrivaren.
 
Og senere?

Ås.
 
Senere haj de vistnok opført så megen Bedjøvelighed
som -- -- 

Rabbe
 

(noko skarp i Tonen).
 Hvad enten det har været Sorg
eller Samvittighedsnag, Herr Sorenskriver, så har de nok
begge været temmelig ... angrebne. Pigen har endogså
været syg.

Ås.
 
Det ved jeg ikke noe om; jeg har ikke væjt konsultejet.

(Med en Geip; halvt for seg sjølv.)
 Han har formontli behandlet
hende selv -- med Labber.

Rabbe.
 
Til det anførte skal jeg føie følgende Oplysninger:

Der er Vidner på, at Manden, i den Tid han bestemte
sig for at skille sig ved Gården, i Uforsigtighed har ladet
sig forlyde med, at han gjorde det for at blive Konen
kvit, -- ialfald forudsatte han at hun vilde forlade ham.
Han skal endog have brugt krassere Udtryk, som at nu
vilde han "ofre" sin Kone o. s. v. Hun selv skal også
ha opfattet Sagen på denne Måde, efter hvad et af mine
bedste Vidner, Per Åse, vil have erfaret. Men da nu
hin Forudsætning slog Klik, idet Konen besluttede at
dele Skjæbne med sin Mand trods alt -- hun skal ha
været et bra og staut Menneske, denne Kone -- , -- da
synes det altså som vor Mand, i Samråd med sin Mætresse
formodentlig, har bestemt sig for at anvende -- et
sikrere Middel. De har da narret Konen ud til det ensomme
Sted, hvor de har ladet den intet anende drikke
Gift; bagefter har de så lavet Historien om Selvmordet.

Skrivaren.
 
Hvor havde de Opiatet ifra?

Ås.
 
Jeg havde foj et Års Tid siden git henne noe
Opium i Anledning af en anden Historie; men den Medicinen

SIDE: 298

havde jeg udtrykkelig bedt Manden forvaje, og gjort
ham ansvarlig for den; men nu skulde altså Fyren simpelthen
ha overladt Flasken til hende, trods min Advarsel;
er ikke det mistænkeligt, så ved ikke jeg.

Skrivaren.
 
Hele Affæren forekommer mystisk. -- De
har Vidner, Sagfører?

Rabbe.
 
Selve Handlingen foregik i Nattens Mulm og
Mørke i en ensom Hytte ude på en Hei; men jeg ser mig
i Stand til ved en Række Vidner at fastslå så mange
Indicier, at Manden vanskelig skal undgå Tiltale.

Skrivaren
 

(hugfast).
 Ja. Mine Herrer, jeg er af den Mening,
at Sagen i alle Tilfælde bør søges oplyst.

Rabbe.
 
Det er også min Mening, Herr Sorenskriver,
 -- om ikke for andet, så for at få slået ned disse
Rygter som nu begynder at snige sig omkring og forurolige
Folk.

Skrivaren.
 
Ja. Det er jo simpelthen i Mandens egen
Interesse at Sagen blir oplyst.

Rabbe.
 
Ganske min Opfatning, Herr Sorenskriver.
Og da der jo ikke er nogen Grund til at forhale Sagen,
så har jeg tænkt mig, at siden vi netop har Sorenskriveren
på Stedet -- 

Skrivaren
 

(i Tankar).
 Lensmanden er jo hans Svoger?

Rabbe
 

(lågmælt).
 Og gode Ven -- ; det blir en pinlig
Affære for Eide, dette.

Ås.
 
Det æj en hul Bjoder, den Eide også, Di. Før
var han Høiremand; nu gåj han på Storthingsfrieri og
er altså pludselig moderat.

Skrivaren
 

(lågmælt).
 Med Venstretendenser.

Ås.
 
Endogså Målstræv; fy Fan.

Rabbe
 

(smiler).
 Målstræv er en Last, som -- hm; det
er med Venstre som med en vis anden Mand: det må
bære Skylden for alt muligt. -- Men dette synes mig
ikke at komme Sagen ved egentlig.

Ås.
 
Jogu kommer det Sagen ved! Er de Svogre og
Vennej og politiske Staldbrødre, så -- -- 

Rabbe.
 
Uden Hensyn hertil mener jeg, at denne Sag
er af en så delikat Natur, at jeg overhoved må ønske
den ledet direkte af Herr Sorenskriveren -- fra først af. Den

SIDE: 299

fordrer en Energi og samtidig en Diskretion, som man
ikke altid finder forenede. Man må bl. a. også vogte
sig for at vække for megen Opsigt; skulde f. Ex. Manden
vise sig at være uskyldig, kunde man let risikere at
gjøre ham til Martyr -- -- 

Skrivaren
 

(til Rabbe; rett blid).
 De har Ret, Sagfører. Vi
skal ta denne Sag med Lempe, -- og samtidig så raskt,
at Folk ikke ved af nogen Ting, før vi har vore Kort
på Hånden.

Rabbe.
 
Ganske min Opfatning, Herr Sorenskriver.
Kunde der slåes et Slag endnu i denne Aften; det falder
sig nemlig så heldig, at vor Mand netop i Kveld har
et af sine ... intimere Møder -- hvor bare de Troende
har Adgang -- 

Skrivaren.
 
 -- hvor man kunde fakke hele Banden?

Rabbe.
 
Ialfald de to mistænkte foreløbig, Herr Sorenskriver.
Og uden synderlig Risiko; de Troendes Kreds
er nemlig meget indskrænket.

Skrivaren
 

(hev vorti ihuga).
 En meget vigtig Oplysning.

 -- Nu, Lensmanden skal jeg forberede. Og De, mine
Herrer, ledsager os som Vidner; det hele vil ta sig ud
som en ganske uskyldig Kjøretur.

Ås.
 
Det æj udmæjket.

(Rabbe reiser seg.)

Skrivaren
 

(like eins).
 En foreløbig Undersøgelse klarer vi
straks; viser det sig da, at Manden er uskyldig, eller at
hans Skyld ikke kan bevises -- 

Rabbe.
 
 -- så kan han i al Stilhed slippes løs igjen, ja.

Ås.
 
Og i alle Fald æj han mæjket.

Skrivaren.
 
Vent her, mine Herrer; jeg går ned og
forbereder vor Ven Lensmanden.

På Kvernhusheidi.

Kvelding. Himmelen skytung; ender og då ein Måneglytt.
Å-sus.

Bakgrunnen: ei brun, vid Flate som taper seg i Skùming og
Kveld-dis.

SIDE: 300

Til høgre Hytta. Det lyser frå dei tvo småe Vindaugo; i
Fyrstningi døyvt, då det enno ikkje er Avdag. Inngangsdøri er
inni Kulissen mot Bakgrunnen. Fram mot Forgrunnen, noko til
høgre, ein mosgrodd Stein, høveleg til Sæte.

Ein Mann kjem inn frå Vinstre, helsar Godkveld og gjeng inn;
strakst etter tvo Systrar.

Paulus og Gudleik gjeng att og fram på Vollen utanfor Vindaugo
i still Samtale; stanar ofte.

Paulus
 

(mager, ber Hovude bøygt).
 Og no hev du vunni yvi,
Gudleik.

Gudleik.
 
Ja Gud vere æveleg Lov og Takk, no hev
eg vunni yvi. 
(Stanar; varmt.)
 Å um De visste kor glad
eg er! og kor eg kunde takke Dykk i heile mitt Liv! -- 
Å, aldri hadde eg drøymt at det var slik Sæle på Jordi.

Paulus.
 
Herren vere Lov, kjære Bror.

Gudleik.
 
Det er so utrulegt, Paulus. Alt er umskift.
So reint annarleis som alt ser ut! Og so mykje annarleis
som eg sjølv er! -- So løyst og fri. Der er ingin
Ting eg kann ræddast. Ingin Ting som kann nå meg,
ingin Ting som trengjer på eller tyngjer; eg er so lyft!
so lett! -- Endeleg forstend eg Orde um Guds Børns
herlege Fridom. Fridom, Paulus!

Eg forstend ikkje at eg hev kunna lìva i 24 År og
ikkje vera fri. Ikkje vita kva Fridom var. Å denne
forunderlege Kjensla!

Paulus.
 
No berre halde stødt fram -- den smale Vegen.
Som er so tung -- og so lett. Vaka og beda! -- 
Du er ung, Gudleik.

Gudleik.
 
Ja, Paulus. Eg er ung og hev langt fram.
Og eg kjenner kor lett det kunde vera å bli ... for
modig. Men du hev visst meg den Vegen som ikkje kann
føre villt, den Vegen som er uppstaka med Krossar.

Paulus.
 
Uppstaka med Krossar og tornefull og bratt.
Men med ei Sol yvi seg som aldri gjeng ned, -- og
som aldri sloknar. Kor skyfull og myrk Himilen er, -- 
attum alle Skyer logar Soli. Det kann myrkne og det
kann storme; men det vert aldri Natt.

Gudleik
 

(triv Handi hans; innglad).
 Å, kjære, kjære Lærar og

SIDE: 301

Bror, eg er so sæl. At slikt er! at slikt læt seg upplìva!
 -- av eit armt, armt Menneskje.

Paulus
 

(stilt).
 Og so sæl som du gjer meg, Gudleik.
Dette er ei ny Forvisning for meg, eit nytt Prov, at Vegen
vår er den gode.

Ja, midt i mi Sorg, Gudleik, og midt imillom Djevelens
gloande Pilir, -- eg er glad, glad ... for meg og
for deg. Jesus Kristus er med oss; kven kann då vera
imot oss?

Å, Gudleik; Live er djupt. Det hev so mykje me
ikkje visste um; som ingin veit um; kvar ny Dag opnar
ei ny Verd for oss. Forstend du det, at me kann vera
sæle og frie midt i vår Sorg, syngje og kveda av Frygd,
medan Hjarta bløder?

Gudleik.
 
Ja! midt i vår Sorg.

Som eg her stend for Dykk, -- aldri hev eg fyrr no
visst kva Sorg var. Og endå hev eg ikkje fyrr no visst
kva Glede er. So underleg sorgsæl og rik gjeng eg
ikring; og Himil og Jord hev nye Fargar. Å for ei
Hugsvaling, for ein Lækjedom etter alt dette vonde, etter
den lange Trældomen, -- og etter denne jammerfulle
Synde Tid.

Paulus.
 
Du hev fengi ofre alt? Sjølve Evelinde.

Gudleik
 

(stilt).
 Ja. Alt. Stend her nakin og arm; eig
inkje -- og ingen. Eg skulde vera den armaste på Jordi.
Men er det ikkje sant, forunderleg sant, at alt me ofrar
fær me hundrafoll att -- her? ikkje berre i Himilen, men
her? no? -- I det heile: hev De lagt Merke til, at Jesu
Ord, dei er ikkje berre sanne, -- dei er bokstaveleg
sanne? Reint bokstaveleg? -- Fyrr turvte eg alltid so
mykje Fortolking. Det var nok sant, det han sagde;
men eg måtte forstå det so og so. No stend Ordi hans
for meg som klåre, skinande Ljos, som strålar inn i
Hjarta mitt beint og varmt, og vekkjer Liv som Blomar
av Moldi. Kva er det for eit Vidunder? Er det ikkje
som alle Skyir og Skoddebakkar var tekne burt, og me
såg beint inn i det kvite Ljose der uppe?

Paulus.
 
Ære være Jesus Kristus.

Gudleik.
 
So klårt og tydelegt som alt er! Eg gjekk

SIDE: 302

og fælte og trudde at det var so umògelegt å fylgje Jesus.
Eg kunde ikkje; me kunde slett ikkje. Å ofre det
eg elska, -- eg forstod det ikkje. Og elske det eg hata,
elske sine Fiendar -- det kunde kje vera Meiningi. Det
måtte vera annarleis å forstå; eg måtte ha so mykje
Fortolking. Men det er beint-fram å forstå! Og me
kann gjera det!

Paulus.
 
Han legg aldri på oss meir enn me evler,
Gudleik.

Gudleik.
 
Nei! -- For når ein er so fri og glad og trygg
som eg er, so kann ein ikkje hata! -- Og tenk hemne
seg! -- Eg er so utanfor og ovanfor og burte frå alt
dette dei fer med; når eg ser dei gjeng der og strævar
og balar og liksom vil gjera meg vondt, og so piner dei
berre seg sjølve, -- eg kunde gråte, so Synd tykjer eg
i deim; ja er det kje i Grunnen berre naturlegt, Paulus?

Paulus.
 
Eg las ein Gong hjå ein Diktar at det var
låk Moral å snu det høgre Kinn til, når ein fekk eit
Slag på det vinstre. Då lo eg. Dei er løgne når dei
vil vera vise, desse Haugkallar og Jordkrabbar. Eit Kinnslag
for den Kristne, -- det er som når ei Kjempe vert
ruska i Skjegge av eit lite Barn. "Au, au!" klynkar
Kjempa og snur den andre Sida til; "no må du ruske
der og, so eg fær kjenne kor vondt det er!" Og Barne
ruskar, og Kjempa klynkar; gjev so Barne eit Søteple.

Gudleik.
 
Ja for det som dei kallar vondt -- ; Tingen
er at me hev kvar sitt Tungemål, me og dei, -- dei
som er utanfyri.

Paulus.
 
Ja; i Kveld skal du tala, Gudleik. Du skal
tala um dette; eg treng sjølv til å høyre dette Orde i
Dag: elska dei som hatar deg, og velsigna, når dei
bannar!

Gudleik.
 
Kjære Lærar; -- ja du vert banna no. Og
var det nokon eg kunde hata, so var det desse som bannar
deg.

Paulus
 
Hata deim ikkje; dei veit ikkje kva dei gjer

(Sukkar.)
 Men her um Dagen vart det slengt eit Ord etter
meg som verkjer og brenn i Hjarta mitt som Eiter og

SIDE: 303

Glod -- av di eg kjenner med meg sjølv, at eg ...
ikkje er uskyldig.

Gudleik (varmt).
 
Du er uskyldig!

Paulus.
 
Syndi hev Gud teki burt. Men ille gjort krev
Bot, Gudleik. Eg vil skrifte for dykk i Kveld, og taka
den Boti de må leggje på meg, -- som òg den Straffi
Gud enno kann vilja sende meg.

Gudleik
 

(stilt).
 Sårt ... hev du sona, Paulus.

Paulus
 

(bøygd).
 Aldri, aldri fær eg sone nok. Eg gjekk
der sovande og lét Sorg og Hugsott vekse, til dess ...
dette verste hende. -- -- Å, Gudleik, -- eg hadde
gledt meg so til å lìva mitt nye Liv saman med henne,
og få henne til å forstå meg; ho var so heil og varm;
ho hadde vorti eit herlegt Kristinkvende. 
(Med ein djup Sukk.)

Og ala ... den vesle ... upp til ein sterk og glad
Jesu Svein!

(Vinn seg yvi.)
 Ja, streng Tukt hev eg fortent, at eg kann
lære ... å vaka, Gudleik.

Gudleik
 

(skjelvmælt).
 Kjære Bror.

Paulus
 

(roleg att).
 Men Stundi nærmar seg. Eg må i
Kveld tala mitt siste Ord med Evelinde.

Gudleik.
 
Syster Evelinde vert sein.

Paulus.
 
Ho kjem. Du hev vel høyrt, at dei ...
gifter oss saman?

Gudleik
 

(stilt).
 Eg bed til Gud, at det må vera sant.

Paulus
 

(rister på Hovude).
 Minst af alt gjeng eg no i
Giftetankar, Gudleik.

Men der kjem ho visst. Gakk inn, Gudleik; eg hev
Ting å segja henne som ikkje er for deg -- no. 
(Gudleik

gjeng.)

(Det er myrkt. Ein kann berre sjå Umrit. Månen gløser fram og kjem
burt att.

Evelinde kjem hastande, ser ikkje Paulus; vil um Hyrna og inn.)

Paulus.
 
Evelinde.

Evelinde
 

(stansar; kjem nærare).
 Er det ... Læraren?

Paulus.
 
Ja. Venta; eg hev eit Ord å segja deg.

Evelinde
 

(bøygjer Hovude; skjelv).
 Eg ventar.

Paulus.
 
Eg må tala ut med deg. Du hev svara
Gudleik Nei?

Evelinde.
 
Eg trudde eg måtte.

SIDE: 304

Paulus.
 
Kann du ikkje halde av han?

Evelinde.
 
Gudleik er meg kjær.

Paulus.
 
Men du ... elskar ein annan?

Evelinde
 

(med sviktande Mæle).
 De ... hev vel set det.

Paulus.
 
Evelinde; du er meg uendeleg kjær. Kjærare
enn eg visste. 
(Ho skjelv. Han gjeng fram og tek henne i Handi.) -- 

Vil du lyde meg?

Evelinde
 

(kann knapt få Orde fram).
 Ja.

Paulus.
 
 -- -- Du veit det sjølv, Evelinde: me tvo
må vera ... som Syster og Bror.

(Sterkare.)
 Ja, Evelinde; -- du er rein som den kvite
Blom. Men eg hev Synd på meg. Ho, den kjære,
som er burte, -- ho tvìla på meg; og eg hadde Skuld;
for eg elska henne ikkje nok, og eg såg ikkje kor sårt
ho leid og pintest. Og soleis vart eg Skuld i, at ho
måtte so tidleg og so syrgjeleg burt. Gud vil forstå
henne og vera henne nådig.

 -- Du hev set og ser det sjølv, Evelinde, du reinaste,
du finaste millom Møyar, -- du ser og forstend, at med
ei slik Skuld imillom oss 
(strævande)
 ... kunde me aldri i
Jesu Namn ... lìva som rette Ægtefolk. -- Du ser det?

(Evelinde nikkar. Det gjeng Skjelvingar gjenom henne; Andlite hev ho løynt.)

Eg hev stridt min såraste Strid i Dag; men Gud var
god ... Me må skiljast for dette Liv, Evelinde. -- Og
no bed eg deg, at -- um du kann, um du sjølv kjenner
det som Guds Vilje, -- at du då tek Gudleik til ...
din Medvandrande gjenom Live. Ikkje i sanseleg Elsk,
men i Jesu Kjærleik ... at de kann vandre saman ...
retteleg for Gud.

Kann du det Evelinde?

Evelinde
 

(tvingar Gråten).
 Di Bøn ... er meg Guds Lov.

Eg -- -- vil.

(Sig magtlaus ned; legg seg framyvi Steinen i døyvd Gråt, smått stynjande.)

Paulus.
 
Ikkje utan du kann. Ikkje utan du sjølv ser
og trur ... at det er Guds Vilje.

Evelinde
 

(vinn seg yvi. Reiser seg. Roleg i Gråten).
 Det er Guds
Vilje.

Paulus
 

(i indre Jubel, som burtrykt).
 Det venta eg av deg, du
beste millom Kvende, du varmast huglagde, -- Evelinde,

SIDE: 305

Syster av Guds heilage! -- Herre eg priser deg, at du
lét meg lìva denne -- mi tyngste og mi sælaste Stund.

(Gjeng inn til Evelinde og legg Hendane på hennar djupt bøygde Hovud.
Utanfyri, eit Stykke til vinstre, høyrest Køyredur.)

I Jesu Namn, eg velsignar deg, Evelinde! Gakk med
Fred! Herren vil sende Sol på Vegen din gjenom
Skuggedalar og myrke Djuv, og når du ein Dag lengtar
heim, vil han lata sine kvitaste Englar lyfte deg varleg.

(Mæle bivrar.)
 Far vel, Evelinde!

(Ho tek Handi hans; kysser den lengi. Gjeng. I det same kjem Skrivaren

med Lensmann Eide, Doktar Ås og Sakførar Rabbe stiltrande inn. Det kjem
ein Måneglytt.)

Ås.
 
Der har vi dem sku vistnok -- begge to. Ganske
alene -- i Måneskin. Ah! 
(smattar).

Jens
 

(fram til Paulus. Med tilstridd Ro; Mæle dirrar).
 Du vil orsaka,
Paulus. Det er ... ei Sak som -- ; det gjeng eit Ord
i Bygdi som Skrivaren her finn det rettast ... å få
undersøkt og ... døyvt med det same. 
(Det gjev ein Rykk i

Paulus.)

Vil du fylgje med oss og ... forklåre alt som det er.
Det er berre ei Formsak, forstend du.

Paulus.
 
Rettferdig er Herren.

Ås.
 
Behøv's ikke mer!

Jens
 

(kviskrar snøgt til Paulus).
 Agta dine Ord!

Paulus.
 
Eg skal fylgje.

Evelinde
 

(med døyvt Skrik).
 Nei! Nei!

Paulus.
 
Og forklåre alt.

Rabbe
 

(til Evelinde).
 Du også.

Evelinde.
 
Eg?

Paulus.
 
På denne Vegen -- fær du væl fylgje meg,
Evelinde.

Evelinde
 

(skjelvande).
 Kor ber det av?

Paulus.
 
Du kann vera trygg; men med meg ber det
for Domstolen.

Evelinde
 

(vinn seg yvi).
 Når du gjeng fyri, so fylgjer eg
kvar det ber av.

Ås.
 
Behøv's ikke mer!

Paulus.
 
Kann eg gå inn og segja ifrå?

Skrivaren.
 
Nei; men har De noget at ordne -- så
skynd Dem!

SIDE: 306

Paulus.
 
Nei; no hev eg ikkje lenger noko å læse
eller stengje fyri.

Skrivaren.

Afsted da.

(Alle gjeng.)

(Frå Stogo høyrer ein Tonar av Salmen "Lover den Herre den mægtige Konge".)

Maren Doktar
 

(kjem stormande inn; sterkt upp-øst; søkjer mot inngangsdøri).

Tore! Tore Eide!

(Køyredur.)

(Duken fell.)

SIDE: 307

DEN BURTKOMNE
FADEREN

SIDE: 309

I.

EG hadde lìvt som den burtkomne Sonen og var som
han komin i Naud; men då eg som han søkte heim
att, var Faderen burte.

Eg gjekk til Prestane og sagde: "kjære, finne meg att
Faderen! for eg hev sett til mi Kraft og mi Von og alt
mitt Liv og må døy; og han er den einaste som kann hjelpe
meg."

Og dei song sine Songar og mana med Bønir og sterke
Ord. Men Faderen såg eg ikkje.

Eg gjekk til dei vise og sagde: "kjære, finne meg att
Faderen! for eg hev spillt mitt Liv og er i Naud, og er
åleine og rædd, og sjuk; og han er den einaste som
kann hjelpe meg."

Og dei røynde sin Visdom og sine Sjå-glas, og rekna
seg gjenom Himlar og Heimar og ransaka Stjerne-tåkur
og Avgrunnar. Men dei sagde: Faderen er burte, og
me finn han ikkje.

Og ein av dei eldste sagde til meg: "Er du og ein
av deim, som leitar etter Faderen? Eg skal segja deg
ein Ting. Den som leitar finn, men ikkje det han leitar
etter.

Faderen er den som Borni skapte i sitt Bilæte; og dei
gjorde han stor, og sette han upp for seg til ei Trøyst
og ei Hjelp; for dei var småe og kunde ikkje vera faderlause.

Men når dei vert større, og er ufornøgde med Heims
stelle, og ikkje fær Hjelp når dei bed, og ikkje Svar

SIDE: 310

når dei spýrr, då gjeng dei på Leit etter Faderen og
finn seg sjølve."

Eg gjekk til deim som ser Synir og hev Draumar og
manar Åndir og granskar dulde Ting; og eg sagde:
"Kann dé vise meg Faderen?"

Men dei viste meg Skuggar. Og Skuggane svara på
det som eg ikkje spurde um.

Då vart eg leid og leita ikkje lenger.

II.

Men då eg var åleine i det framande Lande, og alt
hadde svikta og Hugen var uroleg og Dauden banka på,
tenkte eg: um Faderen er burte, so vil eg sjå att Barneheimen.
Eg vil finne mine eigne; og dei vil høyre på
meg og tilgjeva meg. Og hjå deim vil eg finne ei Livd.
Men dei som ikkje kann høyre meg lenger, -- ved Gravi
deira vil eg gjera Bot, og tigge meg Tilgjeving. Og heime,
hjå mine eigne, vil eg døy, og samlast til mine Fedrar.

Eg gjorde i Pengar det eg enno åtte og drog heim.
Men då eg kom fram var Heimen seld og Ætti spreidd;
og Bror min sat som ein Farre på ei Heid, og dei sagde
han var galin. For han hadde selt alt det han åtte og
gjevi det til dei fatige.

Då såg eg at eg var åleine; og eg hadde ein vond
Dag.

Eg gjekk til Bror min og sagde han mi Meining; so
leigde eg meg inn hjå ein framand Mann, til å bu der.
For no vilde eg ikkje flakke lenger.

Og eg sagde med meg sjølv: her vil eg døy.

Eg hev vandra gjenom Live. Eg hev vorti gamall men
ikkje vis; eg var rik men hev vorti arm, og no er eg
heimkomin men ikkje heime. Men endå vinn eg heim.
Det er berre den sidste Kneiken att; og dette tronge
Rome skal vera min Inngang til Kvila.

SIDE: 311

det er, di snarare det gjeng. Og er eg åleine, skal mine
Tankar halde meg Lag; og er Folke mitt burte, hev eg
Minni att; og med Voggevisur vil eg svæve min Hugverk.
Og alt det eg hadde av Live, det gode og det vonde og
alle Umskifte, vil eg hugse fram att og tenkje igjenom,
og sjå um eg finn Lærdom og Lov og Samanheng. Men
på stille Dagar, når Soli er varm, sìt eg ved Gravi til
Far og Mor; og til deim segjer eg alt det eg leid og lid,
og skriftar mi Synd, og trur at dei tilgjev. Og det vil
synast meg visst, at kor gali ein fór og kor sårt ein
sveid, so er Live alltid betre freista enn ufreista.

Og eg tenkte meg um og sagde: kva vil eg med Faderen?
Eg hev aldri kjent Faderen.

Eg trudde på Gud og var rædd; for Gud var fårleg.
Han gjætte meg med Augo av Eld, og han såg alt; og
alt var vondt; og alt vondt kveikte hans Harm; og Herrens
Dag skulde koma som ein Tjuv um Natti. Og alltid
når eg vilde vera glad måtte eg gløyme Gud.

Fred med Faderen og med Domaren, og Fred yvi all
hans Harm og Eld! Han søv, og me skal ikkje vekkje
den Dom-snare.

Rolegt, du Hjarta der inne! vrid deg ikkje so. Det
verste er att; men det lengste er yvi-stridt. Og Faderen
er burte; men når Dag lid til Kvelds gjeng eg heim til
ho Mor, til mi rette Mor: heim til Naturi.

III.

Men so tenkte eg og sukka i vakne Nætar, når Verken
var vond og Hugen sår:

Eg priser deg, Frelsar,
du mi visse Von,
du som var og som er,
og aldri kjem burt,
og alltid hev eit Rom
åt alle som kjem,
og tek imot oss som me er,

SIDE: 312

utan Vilkår eller Krav;
du som ikkje sviktar,
som kjem når det gjeld,
ikkje med Faktir eller Ord,
men med Hjelp,
med Hjelp som hjelper,
og med Lækjedom som lækjer,
og tagall og høg
legg di trufaste Hand
svalt yvi den såre Barm,
og døyver all Verk,
og sløkkjer all Brand,
og læt den lidande sovne so trygt,
og legg den trøytte til Kvile so godt,
at han aldri meir tarv vakne.
Stilt gjeng du gjenom Verdi,
som ein Skugge,
som ein Sukk,
som ein Tanke um Fred,
som Kvelds-von på ein vond Dag.
Du viser deg ikkje;
ingin hev set deg.
Du hev ikkje Prestar,
som kved deg Lovsongar
og ber deg Offer
og ropar Herre! Herre!
Men når du er imillom oss,
og Rædsla bleiknar ikring deg,
og Ålvore myrknar,
av di me kjenner di Magt,
då veit me kven du er
og skjelv
som for den høgste.

Men du er mild.
Du stryk med mjuk Hand
yvi Augo åt den som lid,
at han ikkje ser deg,
og ikkje veit sin Dom,

SIDE: 313

men dormar burt i Draum,
og syvjar av i Svevn,
og tek soleis av di visshøve Hand
det frelsande Slag
som endar Synd og Sutir.

Ja, du er Gud.
Vår Gud.
Gud for oss som lid
i vonlaus Naud.
Du er den som er Kjærleik.
Og Rettvise;
for du elskar alle likt.
Og dette er Frelsa,
at me kjenner deg,
og ikkje fæler,
men trur deg.

For det er du som er Faderen,
den gode og den milde.
Ei løynd Magt
slengde oss her inn
og fyllte oss med Vonir
som ho riv ut or oss att,
ei for ei,
til Hjarta er hudlaust i oss,
og Vegen etter oss
ei lang Blodstrime.

Men du såg vår Naud,
og du sagde med deg sjølv:
eg vil hjelpe desse hjelpelause
som lid og ikkje veit
kva dei lid for.

Di priser eg deg,
du mi visse Von,
du som veit Råd,
når alle stend rådlause;

SIDE: 314

ditt Namn trøyster meg
kvar kvidefull Stund,
og sæl vil eg helse deg når du kjem,
med Hjelp som hjelper
og med Lækjedom som lækjer,
og svæver meg inn
som eit sjukt Barn,
og legg meg til Ro so trygt og godt,
at eg aldri meir tarv vakne.

IV.

Verdi er svikefull, men hev endå sin Mildhug.

Etter kvart som Vonine brest fyri oss, veks Minni til
att etter oss; og det gode me hadde og ikkje visste um,
vert uppspart åt oss til Niste og Helsebot i vår Alderdom.

Eg vankar um Dagen på gamle Vegar, og Minne vaknar
ved kvar Stein. Eg ser desse Haugane der Veslegut
sprang ein Gong, og der Ungsveinen drøymde sine fyrste
heite Draumar. Og smaka dei fyrste søte og beiske Nippar
av Livsens Drykk. Men det søte heng lengst i. Og
det som var beiskt hev søtna med Åri. Ho den vesle
Jåla som fyrst gav meg å eta av Kunnskapstrée på
godt og vondt, når ho livnar upp att for meg no, er ho
eit mildt Minne. Og all min Barneangest gjeng meg
gjenom Hugen som ein døyvd og sorgfull Song. Soning
legg seg yvi alt; yvi det med, som eg minst hev Mod til
å minnast.

Eg søkjer ned i Sandane, der Have bryt; der gjeng
den same Susen med sin same djupe Tone. Men når
Haustdagen er linn og Lufti blå, stavrar eg upp på Haugen,
der Varden stend; då ser eg ut yvi heile denne
vesle Heimen, som ein Gong var min; so vent kringar
han seg um den kvite Kyrkja. Og det er som eg endå
er komen heim. Eg gløymer jamvel min Harm yvi
Bror min og Farsgarden.

Ja her er stillt. Ingin Feber i Lufti; inkje Ståk eller

SIDE: 315

Gòv av det store Kappsprang. Det er eit anna Århundrad
her. Eg kjenner stundom det eg ikkje hev visst
um på mange År: det fell Ro på meg; eg kviler. Og
eg drøymer um å lure Dauden endå i nokre År. For
me priser Dauden, men me elskar Live.

Her er mi Sol og mi Luft; her renn mine Bekkir. Og
uppe i denne store Himilen budde min Gud. Stundom
kjennest det som han må bu der enno. Og i Kyrkja
bur han. Det veit eg, når eg ikkje serskilt hugsar
meg um.

Men inn i Kyrkja vågar eg meg ikkje. Eg veit at
kom eg der inn, so kvarv han heilt burt for meg.

V.

Heilag er den stille Bygdi; alle Vegar fører til Kyrkja.

Og Live samlar seg der og vert vigt; og Helg og Høgtid
legg seg ut yvi Land og Leid frå det kvite Altar med
Stakane og det heilage Staupe.

Og Klokkune signar og syng, og på Jordi er Fred, og
Soning for Sorg og Syndir.

Men uppe i Tårne, i Myrkre utanfyri, der spøkjer det
vonde; der galdrar Trollkjeringar med svart Kunst, og
spinn Urådir, og lyser Ubønir, og sender Vanhug og
Vantrivnad ut yvi deim som ikkje stengde for Dørir og
Tankar med Vigsle og Kross og det heilage, sterke Fadervår.
Og Midnettes Bìl når alt søv, stig or vanstelte
Gravir Sjæline som ikkje fekk Fred, og søkjer heim att
til det dei elska på Jordi eller hata.

Himilbru er Kyrkja, og Hèlgrind, Porten millom der
uppe og der nede og her, det store Vegskìl og Vegamot.
Her lìver det ukjende, Magtine, dei høge og dei låge,
dei som spinn Lagnaden og rår for alt Liv. Og når
Folke møter til Helg, so er det Helg. Gud er tilstades
sjølv, Faderen, Sonen og Anden; men utanfor sìt den
vonde og bit seg i Fingrane; for no hev han ingi Magt.
Og gjenom Ord som Verdi ikkje forstend klårnar fram
for den barnslege Hug Livsens truskyldige Meining.

SIDE: 316

Du gamle kvite Hus. Eg rømde frå deg som frå alt,
og er no framand her som all Stad. Men enno stend det
Fred av deg. Yvi alt, alt legg du Fred.

Eg må til Kyrkja ein Dag; mangt hev eg der å minnast.

VI.

Her kviler ho Mor. "Den som bliver troe intil Enden
skal blive Salig."

Ja du var tru til Enden. Aldri lìvde du deg sjølv. Du
tente i ditt Tempel som var ditt Hus, utan Knurr og utan
Krav alle ditt Livs Dagar. Og Sut og Saknad var di Løn.
Og ingin sagde deg Takk. Men dei som tok di Teneste
gløymde deg; ja dei som skyldte deg Live gløymde deg.
Stundom såg du på oss og undrast; og i stille Nætar
grét du visst tidt. Men du sagde ikkje noko, og arbeidde.
No er du sæl; for du kviler. Men me som gløymde deg
minnest alt no. Og søkjer i einslege Stundir Gravi, og
held vår Bøn her, framfyri ditt stille Minne.

Men Far, Stakkar. Han hev ingin Hovudstav. Og
sjølve Gravaren veit ikkje lenger kvar han ligg. Han
døydde i Rædsle og Sjælesótt; og dei rettferdige heldt
Dom og sagde: han var ikkje som ein av oss, at han
skulde minnast.

Men han er her. Eg kjenner han. Det gjeng meg som
ei Kjøling gjenom Blode; eg er rædd men i Rædsla roleg:
han må vise seg. Han må kjenne at eg er her;
at eg ventar; at eg hev noko å beda han um.

Ja gjev han kom. So eg kunde få segja han alt. Og
segja han at eg skýnar alt. For eg kjenner hans Angest;
den skjelv no i min eigin Barm. Og eg veit, at den som
gjeng hans Veg, han hev havt sitt Helvite fyriåt.

Farvel, Far. Kvil i Fred, framleides og æveleg. Og
tilgjev. For no er eg sjuk og åleine som du.

SIDE: 317

VII.

Eg hev sét meg ut ei Krå på Kyrkjegarden, attunder
Pilegjerde, ein Stad der det er Kveldsol og Livd for
Nordvesten. Og han Gunnar, Namnen min, Gravaren,
lovar at eg skal få liggje der.

Han er ein aldrande Mann; og han lìver millom dei
daude og talar ikkje. Men då eg bad han um dette,
såg han på meg og sagde eit Ord: "Du er ein framtenkt
Mann du," sagde han. Eg svara: "det vert ikkje
langt fram."

I solvarme Middagsstundir sìt eg i den Kråi; og det
er som eg sat på mi Heimetropp. For me bråkar og
balar og vil vinne Verdi, men er til Slutt glade at me
hev denne vesle Flekken trygg.

Draumar, Vonir, Elsk, Lyst, det var Vette-ljos som
dansa for meg og lokka meg lenger og lenger ut på den
vide Myri. So slokna dei eitt etter eitt. No sloknar eg
sjølv, og ser at eg sjølv var ein Draum og ein Lyktemann.

"Du er reint eismal du?" segjer Gravaren; han røder
stundom med meg no.

"Som du på Lag, Namne."

"Ikkje Born heller?"

"Dei er kje mine lenger."

"Hm. Skal kje syte for det. So mange Born ein hev,
so mange Pinnar til Kista."

Han segjer meg si Sorg. Seks Sønir hadde han; alle
fór dei frå han. So vart han huglaus og gav upp. Garden
gjekk i Banken; no sìt han der åleine i Husmannshytta
og lìver av å grava ned Folk. Han kann ikkje
gløyme Sønine sine dette.

Eg fortèl honom mitt.

"Eg hadde berre tvo, eg, og dei var småe. Det er
ikkje sant at eg misste deim; for eg hev aldri ått deim.
Dei vaks upp i eit framandt Land og tala eit framandt
Mål. Ja det var rart: hava Sønir som ikkje kunde sitt
Farsmål. Kvar Gong dei opna Munnen høyrdest det
for meg som dei avsagde Far sin og Farsfolke og alt mitt.

SIDE: 318

Det er den tyngste Straff for deim som gjer seg heimlause
på Jordi."

"Men endå saknar du Gutane dine."

"Endå saknar eg Gutane mine. Det er Voni, du veit.
Når ein ikkje sjølv kom til å lìva, vil ein lìva upp att
i Borni."

So sìt me tvo Gamlingane på Gravbakken og klagar vår
Naud for kvarandre, og finn som ei Trøyst i det.

VIII.

"Å ja, Namne," sagde eg; "no kann det snart vera
på Tidi at du grèv meg au ned.

Eg turkar og visnar. Ikkje veks eg sjølv, og ikkje
veks det noko etter meg.

Eg er som dei ville Dyri. Hola mi hev eg, og inkje
noko meir. Ingin vil sakne meg. Eg høyrer ikkje til
under noko Tak, og eig ikkje Róm i noko Hjarta.

Det eg åtte der ute vart teki frå meg. Men det eg
hadde her heime hev forfarest. Eg var burte og tok
ikkje Vare på det. Vind og Væte hev øydt det; Skót
og skavande Tennar hev eti det upp. Folk hugsar meg
ikkje. Og min eigin Bror er ein framand for meg.

Heimlaus gjorde eg meg, og heimlaus vart eg. Det
kjem attum no at eg rømde min Veg, og ikkje høyrde
på Bønine hans Far, og ikkje tenkte på Gråten hennar
Mor; eg var som ein av Sønine dine, Gunnar.

Berre grev meg ned. Grav meg djupt ned, Gunnar."

IX.

Ein Dag etter ei vond Natt tenkte eg: um du likevel
gjekk til Kyrkja.

Skulde du finne Faderen nokon Stad, so laut det vera
der. Millom dei andre høge Barndomsminne.

Eg gjekk til Kyrkja. Og eg fann mine høge Barndomsminne.
Og millom deim min Barndoms Gud.

SIDE: 319

Men han var berre eit Minne. Han lìvde ikkje. Han
var ikkje lenger i Ordi og i Teikni. Dei var fagre som
fyrr, men tome. Eg sagde med meg sjølv: Gravøl held
dei her yvi Faderen.

Og eg gjekk heim med mi siste Von sløkkt.

Då vakna det endå ei Von. Eg tenkte: no skal du
gange til Meistaren.

Eg tok fram Skriftine og fann Meistaren. Og eg sagde:
kva skal eg gjere at eg kann vinne Live.

Han svara: hald Lovi. Men sidan sagde han: tru.

Eg spurde: kven skal eg tru på? Han svara: ingin
er god utan ein, det er Gud. Men sidan sagde han:
meg skal du tru på.

Eg spurde: er då du Gud?

Han svara: Herren vår Gud, Herren er ein. Men
sidan: Faderen og eg er eitt; og sidan att: Faderen er
større enn eg; eg er berre den, som han utsende.

Ofte tala han herlege Ord; og stundom trudde eg at
eg såg Faderen. Men so vart Faderen Domar. Og rædd
las eg um Kongen som gjorde Bryllaup for Son sin. Gjestir
var bedne, men kom ikkje. Då sende Kongen Tenarar
ut på Gate og Torg og lét deim taka inn kven
som helst; for fullt skulde Huse vera. Og Huse vart fullt.
Men millom Gjestine ser Kongen ein som ikkje er høgtidsklædd.
Og han sagde: høyr, Mann min, korleis er du
komin hit og er ikkje høgtidsklædd?" Men Mannen
tagde. Og han vart utkasta.

Eg lagde Boki frå meg. Her er tvo Gudar, sagde eg,
og tvo Vegar til Live; og tvo Meistrar: Rabbien frå Nasaret
og ein Mystiker frå her eller der. Dette fær Munkane
slåst um; haldt du deg til det som du veit.

Og mi alra siste Von slokna.

X.

Fåe fann eg att av gamle Kjenningar. Dei fleste var
farne, sùme or Bygdi, andre or Heimen.

Sóttir hadde herja Grendine. Lìk hadde fari på alle

SIDE: 320

Vegar; Hus og Ættir var døydde ut. Og dei som etter
var gjekk og venta på å fara same Ferdi. Dei flokka
seg um Prestar og Lærarar og song og bad og budde
seg til Daude og Dom. Glade Gutar og harde Hausar
som i gamle Dagar såg eg ikkje. Alle sukka: berre me
kunde døy vel.

Eg gjekk sjølv med Dauden i Bringa; men endå kunde
eg harmast når eg høyrde ungt Folk sutre so. Eg sagde:
de skulde heller tenkje på å lìva vel. Og eg lét deim
høyre mi Meining um all Rådløysa og Armodsdomen eg
såg, og nekkte deim for, at dei gav seg yvi og lét Farsótti
rå seg.

Då såg dei på meg frå Sida og sagde: "du er vel
ikkje Bror hans Pål i Kvernhusheidi for inginting."

"Korleis då?" sagde eg.

"Han tala au so høgt um å lìva vel. Men rett som
det var fekk han tids nok med å agte sitt eigi Liv. Og
sidan hev han funni det best å halde Munnen."

Og ein av dei eldre lagde til noko som viste meg, at
mine Ungdoms-Syndir ikkje heller var gløymde.

Sidan held eg meg burte frå Bygdefolke. Men eg
tenkjer med meg: her er ein sjuk Mann i sitt rette Lag;
for her vil dei døy alle.

XI.

Bror min gjev meg mykje å tenkje på.

Han kom ein Dag fegin og fjåg og baud seg til, at
um eg vilde kaupe att Hòve, Farsgarden vår, so skulde
han vera Dreng hjå meg og drive Garden for meg.
"For eg au lengtar heim att," sagde han og smilte, "helst
på Vårkanten som no."

Eg såg på han: "det skulde du ha tenkt på fyrr,"
svara eg. Og han fekk endå ein Gong høyre mi
Hjartans Meining.
 "Det er ikkje for det," sagde han; "eg kann godt sitja
i Kvernhusheidi. Men i Natt kom det for meg, at når
du er send heim på denne Måten, so må det vera Meiningi

SIDE: 321

at eg skal få koma til Hòve att. Og når eg fekk
vera Dreng, var det ingin Vågnad i det."

Han lagde ut for meg, at det var Tenar ein skulde
vera; at ein aldri var so fri som då; at ein aldri kunde
gjera so mykje godt som då, og kva det no var alt. Løn
vilde han ikkje hava, men "Mat og Klæde og ein fast
Heim, og so mykje fritt som eg treng til Arbeide for
Fanten min".

"Og til å fara um og halde Bønemøte?"

Han svara: "eg held ikkje Møte lenger."

"Nei det er sant. Kor kann det ha seg?"

"Du veit dette vonde som hende meg. Då fekk eg
sjå, at eg ikkje var vaksin til å vera Lærar for andre.

Og so hev eg lært noko. Det er ikkje me som skal
tala for Folk. Live vårt skal tala. Dei skal kje høyre
våre fagre Ord; dei skal sjå våre gode Gjerningar.
Då lærer dei Takk og Tru og Glede."

Han lo. "Alltid skal me ut og preike for andre!
Strakst me hev lært noko, so skal me upp på Stolar og
Bord og forkynne det for andre! Men når dei andre
hev lært det, gjer kje dei det heller; for dei skal òg ut
og forkynne det for andre. So vert det Snakk alt. Nei;
den som vil gjera noko godt, han skal halda sin Munn
og lata Gjerningar tala."

Eg såg på Bror min; eg hadde kje tenkt han hadde
so mykje Vit. Men eg sagde:

"Korleis talar dine Gjerningar um deg? Sùme held
deg for galin og andre for det som verre er."

"Det hev eg nok fortent, Gunnar; men det skal eg
fortelja deg ein annan Gong. I Dag vil eg berre vìta um
du vil ha meg til Gardsdreng."

Eg hadde stor Hug til å segja ja, men torde ikkje.
"Kva skal eg kaupa Gard etter," svara eg. "Ein gamall
krank Mann; og ingin Erving. Ætti vår er nok dømd,
som han Far sagde."

Han tagna og gjekk.

Underleg er han. Og eg veit ikkje kor langt han er
sætande. Men han kann stundom vera so lik han Far.

SIDE: 322

XII.

September var fin og eg kjende meg frisk; det eg lengi
hadde tenkt på vart endeleg av: eg drog på Gjesting
til Syster mi.

Ho er den einaste av mine Systken eg hev att. Bror
Pål høyrer ikkje denne Verdi til; og dei andre er kvar
på sin Måte burtfarne. Næsteldste Syster vår ligg i
Jordi; dei tvo yngste helsa for et Par År sidan på meg
i Vestheimen.

Til Amerika søkjer Ungdomen meir og meir. Som
ventande er. I sitt eigi Land fær han mindre og mindre
Rom; Norig er eit Embættsmanns-Beite og ligg der livlaust
og tiltaklaust.

Men eldste Syster vår hadde endå noko i seg av det
gamle Blode. Råde Land og styre Folk vilde ho; so
gifte ho seg med Gardmann og Lensmann Reidar Bø nord
i Fjordane, Storthingsmann sidan, og sìt no på den gilde
Bø-Garden i gode Kår.

Dit kom eg og vart vel fagna. Syster mi såg på meg
eit Bìl, fyrr ho kjende meg. Då vart Augo hennar våte:
"nei er det du, Gunnar!"

"Du var gild som kom," lagde ho til. "Me tok elles
til å vente på deg no; det hev spurst alt hit, at du
var komin." Og lengi vart me sitjande i Samtale um
gamalt og nytt. Vidt skilde Vegar hadde me fari; finne
einannan att var ikkje med ein Gong gjort.

Eg vart verande på Bø fleire Dagar. Serina spurde
um eg ikkje kunde slå meg til der; eg takka, men sagde
som sant var, at næst Heimgarden var Heimbygdi meg
best no. Det såg eg at ho skýna.

Reidar sjølv lika eg godt; det er ein greid Mann. Ein
kann få Mod når ein råkar slike; stundom, når han
lagde ut for meg um den veksande politiske Bondemagti,
tenkte eg: det kann vera meir Livsvon for dette Folke
enn ein trur so til Kvardags. Av dei Borni som var
heime kom eg serskilt godt til Lags med han Einar,
ein litin tettbygd Femtanåring, stillfarande og stød,
heiltupp
Arbeidskar alt; Namne gjorde vel sitt, veit eg. "Det

SIDE: 323

er Far vår han heiter etter," sagde Mor hans; "det er
elles det gamle Namne, veit du: han Langgodfar heitte
Einar." Reidar smilte: "me fær halde oss til våre Namn
som Jødane til sine," sagde han. "Og Einar kann nok
bli Jordbrukar," lagde Mor hans til; "han likar seg alltid
best, når han fær vera med på Eng og Åker." Guten
svìpar sterkt på Morsfolke sitt; serleg når han smilte
kom det fram noko i Andlite hans som minte meg um
han Far; Gong på Gong måtte eg minnast den gamle
Folketrui at dei avfarne kjem at i Namnane sine.

Når Syster mi og eg var åleine, rødde ho helst um
Hòve og Barnedagane; eg skýna at ho syrgjer Heimegarden
meir enn eg, som Erving skulde vori. Um Pål
dømde ho mindre strengt enn eg hadde venta. "Han
Pål, Stakkar," sagde ho, "han hev visst ikkje so lite av
det som han Far drogst med." Og siste Dagen spurde
ho meg beint ut: "du tok vel Hòve att, um det laga seg
so at du kunde få det?"

Eg svara mitt. Ikkje arbeidsfør; ingin Erving; "hadde
eg endå havt ein Son som han Einar her!" kom eg
reint uforvarande til å segja.

Ho såg ålvorsamt på meg. Svara so rolegt: "det
må du nok tru eg hev tenkt på." Og fyrr me skildest
hadde me lova kvarandre, at me skulde tenkje på dette.
Kven veit um det endå kunde laga seg so, at Ætti fekk
Ættegarden att? -- 

 -- Eg fór heim att med so avtala. Men no skýnar eg,
at det er Draum og vel aldri vert anna. Per Hòve hev
nok av Ervingar. Og for den Ungdomen som no veks
upp er Jordi ikkje det som ho var for dei gamle.

XIII.

Haust-Kalden er komin og Regne driv. So sìt eg her
innestengd; og Dagane vert lange.

Eg hev ikkje andre Bøkar å føre lenger, og hev teki
til og vil føre Bok yvi mitt Liv. Men Sjukdomen versnar,
og eg er so uroleg.

SIDE: 324

Morgon og Kveld spýrr det i meg: "kva ligg du her
etter?

Du er kje meir heime her enn annanstad, segjer det.
Kaldøygd glor Barneheimen på deg. Kva vil du her?
Den som ein Gong hev rømt, finn aldri heim att. Og
lite hev du her å minnast, anna enn Fåvit og Synd.
Reis og gøym deg av ein Stad, der du aldri hev vori!"

Men eg knurrar og svarar: eg vil ikkje.

Eg kjenner deg no, du Fredløyse som tyt og aldri
tegjer, og som alltid lyg. Eg fylgde deg lengi. Eg flakka
og flutte frå Stad til Stad. Men all Stad var det like
eins. All Stad vart du leid deg.

Sist lokka du med Barneheimen. Her skulde vera so
godt. No er du alt leid. Men no kjenner eg deg. Eg
læt meg ikkje narre længer.

Eg fær aldri Fred. Eg er sjølv denne Uro som aldri
stillnar. Lat meg då lide mi Uro her so godt som der.
So sparar eg Flytjingi.

Eg var ein Framand og ein Pilgrim og hadde ingin
verande Stad. Aldri setti eg meg og sagde: her vil eg
sitja; aldri bygde eg og tenkte: her vil eg bu. Eg var
Son av ei Tid som hev gløymt kva Heim og Ro er. Men
er eg framand, so lat meg likso godt vera framand heime.

XIV.

Lang fell Tidi.

Ufør sìt eg her og høyrer og ser, at dei andre arbeider.
Då verkjer Samvite og hev vondt. Eg er trøytt
men ikkje utlìvd. Livskravi hev Tak i meg enno. Eg
kjenner deim som Rykk i sår Tonn. Det er vondt å
vera gamall fyri Tidi.

Eg røder med Bestefar der nede, den gamle som sìt
og hukrar frammed Omnen og kryp atti Horn. Men han
er for gamall. Han segjer det same uppatt kvar Gong.
Tri-fire småe Kvardagsminne og fire-fem småe
Kvardagssanningar
er alt som er att av hans Liv og hans Sjæl. Og
han glyrer på meg med Horn-augo som ikkje ser lenger.

SIDE: 325

Eg stengjer mi Dør og legg i Omnen. Og sìt med ei
Bok yvi Kne og lyder på Vinden som fossar og syg, og
på Regne som trafsar og siler. For dette Regne er våtare
enn anna Regn, og tyngre. Det er som Verdi gav
seg yvi i Gråt. Og Himilin er stengd og svart som
Hugen hjå ein dårleg.

Boki glid ned, og eg tek ho ikkje upp att. Alt det
dei skriv og tenkjer ut er so skrint. Som Lyng um
Haust på den magre Heid. Som Halm og Hakk mot
Live det grøne.

Eg vert sitjande og spinn Tankar som Kingelen sin Vev.
Men sjølv vert eg hangande i Veven. So vaknar eg av
Hjarta mitt, som rykkjer og riv. Då tek eg Boki upp.
Kann ho kje vekkje Tankar, so hender det at ho kann
svæve deim.

Og eg sender ein Takk til deim som skriv Bøkar.

XV.

Gjev eg hadde ein å beda til um Nætane.

For Natti er lang og myrk. Og når eg ligg her vakin
og vrid meg under framand Manns Tak, er eg rædd;
for eg er åleine.

Og Sjukdomen brenn og Hjarta skjelv. Og ute er det
stengt, og Vinden bryt, og Havskodde og Regndrìv piskar
mot Glasi.

Men på myrke Loft og under morkne Golv gnèg det
med Tonn og tassar med Labb; eg høyrer Sukking og
Brest og døyvd Smell, og kann kje skilja klårt millom
Draum og Sanning.

Men når eg ligg soleis åleine, og ingin vakjer, og
Vanvit lurer, og Hjarta i Bringa flaksar av Angest som
Fugl i Bur og vil ut, ut, men alt er stengt,

då sìt det nede ved Sengjefoten ein kvit Mann; og det
stend Rædsle av den kvite Mannen.

Eg veit kven det er, at det er min Vén og mi Von.
Men når han kjem meg so nære, geispar eg og vert stiv;
og Kaldsveiten slær ut og legg seg yvi Hudi som Mygl.

SIDE: 326

XVI.

Mange leitar etter Gud i denne Tid; og sùme skriv og
fortèl at dei hev funni Gud. Eg les dette.

Men den eine kann ikkje hjelpe den andre i den Saki.
Og det gjeng for lett for deim. Og dei skriv for godt.
Og skriv. Me trur så lite på Ord. Og alt som blæs
på Lur hev me Uhug til. Bror min hev Rett: Gjerningar
må tala.

Men ikkje på Gjerningar heller trur me. Bror min
hev gjort Gjerningar. Men Folk gjeng og berre undrast
på kva som under kann liggje, og kva han med desse
sine Gjerningar vil nå. Live sitt måtte den gjeva som
me skulde tru; og ikkje då heller trudde me, so sant
det var Tanke um, at Offere hans kunde koma i Bladi.

Live måtte han gjeva, men so, at ingin visste det; ja
han sjølv måtte kje vìta at han gjorde noko framifrå.
I Løynd måtte han bløde, med Skjemt på Tunge og
Smil um Munn; og sitt Hår måtte han salve, og sitt
Andlit måtte han två, so ingin såg at han blødde, men
alle rengde Augo etter Galningen og sagde: den som
kunde taka Verdi so lett.

Då vilde me, når alt ein Dag kom upp, tru at her
var noko høgt i Verdi.

Bror min blés for mykje på Lur. Difor trur eg han
ikkje.

XVII.

Føre Bok yvi mitt Liv skulde eg, og finne Lærdom og
Lov og Samanheng.

Men um det er Sjukdom eller Alders Visdom: det meste
kjem under Tap. Og Resten under Debet. Og
lite Hugnad hev eg av Rekneskapen min.

Alt ser annarleis ut etterpå. Det som var mi Vinning
i Verdi synest no Fåfengd. Og det som var mi Trøyst
og min Trøyskap, det rengjer seg og er ikkje Trøyskap.

Det er Trollskap, som grin til meg og gjer Trut. Men
det som eg mindre brydde meg um, ja kasta frå meg og

SIDE: 327

sagde: det er Fåfengd og Gagnløyse og lite Vit, det vil
heller no synast minneverdt.

Er det Domedag i meg? Må eg sitja her og døme
meg sjølv? Strenge Domar, gløym ikkje dei orsakande
Umstende!

Hardt var det å lìva på Jordi. Dei tråkkar og trampar
ned og knear seg fram yvi Lìk; og eit Steinhjarta
må den hava, og Stålknokar, som skal fri seg og halde
seg ovanpå. Eg røynde det i vonde År. Og enno hev
eg Blodflekkir etter det på Sjæli.

Eg var hard. I Nedgangsskulen hadde eg vori og herdt
meg. Hjå Trollmennane var eg, dei som reknar ut Verdi
og fær Jarn til å fljote og sigler med sjølvgjord Bør og
talar tvers yvi Have; deira Visdom lærde eg; og eg vart
hard. Men det var dyrt; Sæla tok dei frå meg for Visdomen
sin; og då eg hadde lært Livslovi: Magti rår,
kom Gud burt for meg. Og det slokna i meg og kolna;
og Verdi vart som eit tomt Hus der ingin bur. Men eg
lo og kjende meg fri; og sidan trampa eg ned ikring
meg, eg som dei andre.

Og eg var hjå Trollheksine, dei som kverver Syn og
vender Hug og tryller Folk og syg Sjæli or deim i blodige
Nætar. For i Hugen min brann det av Uro og heit
Lyst som eit Helvite; og Verdi var tom; og eg måtte
røyne Live til Botnen og til Bermen. Og alt det dei
visste og kunde av Ørske og Trollsæle lærde dei meg.
Det var dyrt. Det kosta meg min Ungdom. Og då eg
gjekk frå deim, såg eg at dei var hole, og at dei ikkje
hadde Hjarta i seg. Sidan var alle hole i Ryggen for
mine Augo, og der var ikkje Kjærleik og ikkje Tru. Då
vart eg hard til Grunnen og hjartelaus. Og eg lét henne
gå som eg hadde elska, ho den truskyldige som venta
på meg; og eg gifte meg med Gull, og lånte ut Gulle
mitt for Rentur, som -- men eg veit den som tok endå
større Rentur og no sìt i Legislaturen. -- 

Men ho som hadde fylgt Gulle heldt av meg; og som
Åri gjekk, veikna Trolldomen. Då hadde ho lært av
meg, Og ho vart ei Trollheks som dei andre og flaug

SIDE: 328

frå meg. Men den som ho flaug burt med var min
siste Vén, den trulause som eg hatar æveleg.

Då kom det upp at eg hadde mjukna. Eg var ikkje
Stein og ikkje Stål. Sjuk vart eg, og ør, og misste
Svevnen, og gamalt vondt braut upp; og hadde eg trampa
andre fyrr, trampa andre no meg; og snart låg eg nedbròtin
og arm, og hadde ingin Ting att for all mi Møde.
Då sagde eg: sandeleg, det eg fyrr kasta frå meg var
Live.

Men det ein kastar frå seg finn ein aldri att. Og litin
Hugnad hev eg av min Rekneskap.

XVIII.

Furtin er ikkje Bror min. Rett som det er ser han
her inn, og er som det aldri skulde ha falli eit Ord imillom
oss.

Det skal vera Kristindom. Men eg tenkjer med meg:
han vart vel annarleis mot meg, hadde han Greide på
meg.

Det er Strid um han allstad. Her i Huse er Mannen
mot han og Kona med han. "Det er ein Luring som
alle heilage," segjer Mannen. Kona svarar ikkje på det;
men til meg segjer ho: "han er kje som dei andre." Og
smilande legg ho til: "han hev Råd for alt; meg lærde
han å tukte Mannen min." "So? Var Mannen din so
leid?" -- "Han var eit Troll!" -- "Kva Råd fekk du
for det då?" -- "Eg skulde setja mi Glede i å gjera
meir enn min Skyldnad." -- "Og det hjelpte?" -- "Ja;
på Resten hjelpte det." Og ho fortèl meg mykje um
Bror min som godt er.

Mangt hev han vori ut-i, og mangeleis vert han dømd.
Vanlegt Folk segjer det vanlege: han er galin. Dei gudelege
segjer: han hev Djevelen. Men sùme held han for
ein Profet. For han ofra for Guds Skuld alt han hadde
kjært; og no sìt han på si Heid og lìver av sitt Stræv;
og han gjeng um og gjer vel mot all den Naud han kann
nå; for han tenar Meistaren.

SIDE: 329

Og Folk av alle Slag søkjer'n, helst i Løynd, og fær
Råd og Rettleiding um lågt og um høgt; og i Grunnen
trur alle at han er noko framifrå.

Eg må få Greide på han. Men eg skýnar no, at
um det skulde hende at ein råka noko godt på Jordi,
so vilde ein ikkje lett kunna skilja det frå Galinskap
eller mein-sløg List.

For det gode er utrulegt.

XIX.

(Kveldsukk.) Endå ein Dag.
Ein gagnlaus lang Dag.
Og endå ei Natt.
Ei kvilelaus lang Natt.

Det sprengjer i Haus.
Det verkjer i Barm.
Det rykkjer, bankar, brenn.
Og dette held på.
Endelaust.
Betre, verre;
vondt æveleg.
D'er Ormen som ikkje døyr,
Elden som ikkje sloknar.
Åh.
Den som visste kva det skal vera godt for.

Å du der uppe -- nei, nei.
Eg bed ikkje.
Kven skulde eg beda til.
Men alt Folk fær døy.
Gamle og unge.
Stort og smått.
Alle sloknar dei
og vert gøymde.
Sterke friske Folk
døyr for eit godt Ord.

SIDE: 330

Men ein Arming som gjeng her
og korkje kann lìva eller døy,
han skal gå og dingle
til Domedag.
Er der Meining i slikt?
Eg orkar ikkje dette.
Eg kann ikkje arbeide um Dagen;
eg kann ikkje kvile um Natti.
Tankane mine folnar,
som Lauv fell.
Og på denne Spanestolen som heiter ei Seng
skal eg rekkjast og strekkjast ei lang Natt;
og frå Spanestolen skal eg i Morgo
inn i den Spikertunna som heiter Dag,
og rulle og rivast på kvasse Oddar.

Og so ingin å klaga seg fyri.
Eller klaga på.
Ingin Styrar.
Ingin som hev Andsvar.
Anarki.
Kvar gjer som det er godt for hans Augo;
kvar lid som det er verst for hans Rygg.

Å rolegt, rolegt,
du Hjarta der inne!
Eg vil sova;
eg vil lure han av.
Berre eg kunde få snu meg til,
so eg ikkje høyrde Hjarta mitt,
og alle desse urolege Pulsane,
og all denne Susing og Banking
av eit Liv som slitnar sund.

Åh.
Natti er best likevel.
For då er her stilt.

SIDE: 331

Ingin lær og ingin skrik.
Og det gjeng ikkje i Dørine.
Og dei kjem ikkje med Rekningar.
Og ingin segjer: kom få deg Mat.
Når ein berre ikkje turvte stå upp att!

XX.

Ro hev nok Bror min sjeldan; og trygg er han ingin
Stad. Igår kom ein Bladmann og leita han upp her hjå
meg; han vilde spyrja han ut og setja han i Blade.

Og han tala mykje og langt på sitt Mål. Herr Hòve
laut orsaka; "Luren" interessera seg mykje for den åndelege
Bevægelsen han hadde vakt, og hadde alt havt
fleire Stykke, både med og mot; for vårt Princip var:
fri Diskussion; ja Herr Hòve hadde vel set det?

Bror min svara at han var ikkje Herr Hòve, men Pål
i Kvernhusheidi, og at han ikkje las Bladi.

"De hev då kje noko mot Bladi?" spurde Bladmannen.

"Jau," svara Pål. "Tek eg eit Blad i Hand, er det
som eg kom inn i ei Drykkjestogu. Kvar skravlar um
sitt; sùme skjellest og slæst, andre gjøner og lær, andre
fortèl Sogur og Slarv og fører Mistankar og vonde Ord;
og Handlarar og Bondefangarar skryter og snyter. Eg
skundar meg ut frå alt det Ståk og den tette Luft; eg
vert tanketom av det og urein på Sjæli."

Blidt forsvara den framande Bladi og serleg "Luren".
"Og som sagt: "Luren" interesserar seg mykje for Dykk."

"Men eg interesserar meg ikkje for "Luren"."

"De interesserar Dykk kanskje meir for "Posten"?"

""Posten" hev eg kasta ut fyrr."

"Men "Luren" arbeider då i same Leid som De: for
Småfolk og dei som lid Urett, og serleg for Arbeidaren.
Det er sant: kva segjer De um Streiken der inne no?"

"Vil Arbeidaren heller svelte og streike i Byen enn
lìva smått og strævsamt på Lande, so lyt han få det
som han vil. Var det elles noko?"

Bladmannen smilte brydd og reis upp.

SIDE: 332

"Det nyttar vel ikkje; det var nokre Spursmål um det
Livssyn De forkynner; for vårt Princip er fri Diskussion;
alle Meiningar fram, so Folk sjølve kann velja. Men som
sagt -- ."

"Alle Meiningar, ja. Fri Diskussion. Mot og med.
Største Assortement i Meiningar og Livssyn. Usæle de
Bladfolk, som interesserar Dykk for alt og rører ihop alt,
og gjev oss tri Livssyn for Dagen og tie Lygnir og tjuge
Hende og Uhende, men tek Ettertanken frå oss! Gakk
heim til din Handel, Far, og din Vertskap, og skjenk ut
dine Sensationsdrammar; men lat ålvorsame Ting vera i
Fred. Farvel!"

Då Bladmannen var ute sagde eg: "du var uhøfleg."

"Å," jamra han, "denne stygge Bladlus i Herrens Vingard!
all Saft og Kraft tærer ho upp. Kven kann lesa
lenger; kven kann halde fast på sin Ålvors Tanke;
kven hugsar eit sterkt Ord frå i Går til i Dag? Dei
vaskar oss ut. Alt gjeng i eitt, Jugl og Sanning, Moro
og Mord, Kyrkje og Cirkus, Manndom og Tjuvekunstir;
alt er godt som driv Tidi, og alt er gløymt når Blade er
lagt burt. Og Blade gjeng til sin Stad, og Folke geispar."

Han er ikkje lenger ein av deim som læt blåse i Lur
for seg.

XXI.

Bror min driv med Kristindom, og ute i Verdi driv dei
med Revolusjon; det eine er fåfengt, og det andre er
likso fåfengt.

Verdi vert verande det ho er. Magti rår; og Magti er
money. Pengehelvite kann me banne; men me sløkkjer
det ikkje. Minst med Petroleum.

Upprør styrkjer Magti: lærer ho å tryggje seg. Den
store Umstøyten gjorde ikkje Ende på Trældomen; gav
han berre nytt Namn og ny Ham; sidan er han vortin
verre og ikkje betre.

Dei gamle Trælane hadde kvar sin Herre å halde seg
til. Og Herren kunde tyne deim eller svelte deim; men

SIDE: 333

det lønte seg ikkje; sveltefodre ein Træl var ikkje klokare
enn å sveltefodre ein Hest. Trælane fekk so dei
greidde seg; ofte greidde dei seg godt.

No er det verre. Trælane er frie; d. e. herrelause.
D. e. forsvarslause. Herrane er andsvarsfrie som fyrr,
og frie det gamle Forretningsandsvare attpå. Dei brùkar
Trælar når dei treng Trælar; sparkar deim sidan ut. Og
Trælane må vera glade so lengi dei tenar so mykje at
dei nettupp kann lìva.

No tek Arbeidarane til å skýna at dei må halde ihop.
Og held dei godt ihop, både imot Herrane og imot den
Flokken som gjeng og svelt, so kann dei halde Lønine
rett godt uppe -- i gode Tidir. Men di større Arbeidslønir,
di fyrr kjem det Nedgangstidir og Arbeidsstansing.
Og no lærer Herrane på sin Kant å halde ihop.

Det ser uhuglegt ut stundom: spøkjer for nye Revolusjonar.
Men Magti er på Pengesida. Sosialistar og
Anarkistar kann hava Krut og Dynamit; men det kristelege
Samfund hev meir Krut og Dynamit, og dertil Folk
som er upplærde til å brùka Krut og Dynamit; med eit
Par Kanonar kann dei på ein halv Times Tid gjera dei
største Arbeidarbyarne til Lapskaus.

No er ein ny Tanke uppkomin. Og uppkomin i Amerika;
kann då ikkje vera berre Draum. Lat Folke få
att Jordi! segjer Amerikanaren. Lat det få Rett yvi
Jordi, so ingin kann taka ho frå det att! Då vil Folke
klara seg, og Pengemannen og Samfunde med. Og Revolusjon
tarvst det ikkje. Folke vil få att Jordi, når
det vert lagt ein so vidt stor Skatt på ho at det ikkje
løner seg å sitja med meir Jord enn ein kann brùka;
den som hev for mykje vil då selja, so alle etterkvart
kann få det dei treng.

Det er godt ut-tenkt. Og vil hjelpe. Til dess Gud
Money hev funni seg nye Utvegar.

Rettferd er ein Småfolk-Tanke. I Verdi riv kvar til
seg det kvar kann få i; og den som inkje fær i, han
svelt; det er som i Dyreskogen.

Berre ei Rettferds-Lov finst det på Jordi: den at alle

SIDE: 334

må døy. Og me fær trøyste oss med, at um ein døyr
av for mykje eller for lite Mat, so vert det noko-so-nær
det same.

XXII.

"Hjelpe dei fatige er å ala upp Dagdrivarar," segjer eg.

"Nei," svarar han; "ikkje når eg hjelper deim med
Arbeid.

Dagdrivarar avlar Dagdrivarar; og Fanten èlst i Rikdom
som Makk i eit Åt. So lengi ser dei småe på
dei store til dei tenkjer: me vil lìva godt med lite Stræv,
me òg; men den som arbeider, lærer andre å arbeide."

"Med Arbeide ditt rekk du knapt meir enn å hjelpe
deg sjølv," meiner eg. Han smiler.

"Du veit kje kor lite ein treng. Ingin veit det no, etter
dei tok til å lìva for Pengar. Men det er Dårskapen
som kostar, meir enn Maten."

Eg talar um Samfunde. Sjølve Samfunde krev at kvar
tenkjer på seg, og på Alderdom og Etterkjømd. Han
svarar:

"Den Allemanns Krig mot alle som du kallar Samfund
kjem meg so lite ved. Eg gjev Keisaren det som hans
er; og gjeld det å ofre, um so Liv og Blod, er Jesu
Svein Fyrstemann; men det rette Samfund vil byggjast
på Samstræv og Fred, og ikkje på Ufred. Og den som
vil bøte Samfunde byrjar med seg sjølv."

Og han fortèl meg, at den rette Måten å syte for sin
Alderdom på, det er å hjelpe andre. For kjem då den
Dagen at ein sjølv treng, so læt ein dei andre få hjelpe
seg; "og det er den einaste Gleda ein då kann gjera
sine Medmenneskje."

Eg må læ. "Du høyrer kje heime i denne Tid,"
segjer eg.

"Nei Gudskjelov," svarar Bror min.

SIDE: 335

XXIII.

At Live er Sol-kraft, Sol-eld, skýnar eg um Natti. Når
Soli er burte sloknar me.

Og fær me ikkje slokna burt i Svevn, ser me Hèlsynir
og hev Feber. Det er Dauden som rår og Mara
som rid. Og Hèl-skodde legg seg um halvsløkkte Augo.

Lange gråe Tankar tøygjer seg fram or Kræane. Vonde
Minne sìt inne i Skuggen, halvløynde, med grøne Augo
og glor. Og Nattlampa strider med Myrkre som Vite med
Ørska.

 -- -- Synd? Nei. Eg synda ikkje. Eg lìvde etter
Livslovi. Guds Lov. Som er, at det eine skal eta det andre.

Eller er det ikkje so? Er ikkje alle Ting til for at dei
skal nære kvarandre og løyse seg upp i kvarandre; og er
ikkje Live til for at det skal vera denne breide Straum av
skiftande Form og dette blanke Hav av skiftande Ljos og
heile denne endelause Rikdom av alltid det same som er
Æveheimen?

For so segjer Visdom: dette er Live, at det eine ét det
andre og sidan vert upp-eti sjølv. Kvar gjøder seg til
eit feitt Slagt for sin Overmann. Eg åt med' eg kunde,
og vart so sjølv etin; og når Tidi kjem, læt eg meg eta
til siste Rest av Makk og Mugg; for til Slutt er det
våre Undermenner som ét oss.

Eg fylgde Livslovi; eg bøygjer meg for Livslovi; so
vert eg nedsvelgd i Livsens store Vomb og melta og
sund-skild og uppsògin på nytt i Livsens Blodstraum;
kvi skjelv eg då?

Den Blodstraumen er det ævuge Liv.

XXIV.

Eg sagde med meg sjølv: dette Live hev dei nøydt
på deg; du skylder ingin noko for det; gjer deg den
Hugnaden av det du kann, og lat det so fara.

No, då eg hev gjort meg min Hugnad av det, kann
eg ikkje lata det fara.

SIDE: 336

Det er utslìte og inkje tess. Det er ei Møde og ei
Tyngd, og eg orkar knapt bera det. Men då eg ei vond
Natt tok fram mine sterke Dròpar, dei eg hadde gøymt
som ei Berging og ein Utveg frå mi verste Tid, då
kunde eg ikkje med all mi Magt få meg til å taka
deim. Eg var ikkje rædd Dauden. Eg kunde berre ikkje
sleppe Live. Dette utslìtne Live, eg held på det som
ein Skatt. Eg klengjer meg til det som Barn til Mor.
Mot min eigin Vilje. Kven skýnar sovori.

Dei nøydde Live på meg; var det for mi Skuld? Var
det ei Gåve eg fekk? Ei Gåve so gjæv, at endå når
ho er burtøydd og inkje meir tess, er ho gjævare enn
Verdi?

Er her noko som er gjævare enn Verdi? Og det hev
eg ått og øydt burt? Er det, det som gjer deg so uroleg,
du Hjarta der inne? Ræddast du for ein Rekneskap?
Tenkjer du på den late Tenaren, som grov ned sitt Pund
og sumla burt si Tid; og då Dagen kom, hadde han kje
vunni nokon Ting, men vart jamvel frå-tekin det som
han hadde fengi?

XXV.

Um Sùmaren er eg ute det eg kann. Gjeng og rèk;
ser inn-um her og der; finn ikkje so fåe som eg kjenner.
Og mangt gamalt er der å minnast, og mangt nytt
å undrast på. Men no er me ferduge for i År. Vinteren
tek til; Jordi døyr; sval og rein legg Snøen seg ned
yvi alt og løyner alt, Åker og Urd, Stuve og Stein, Rusk
og Avfall og altslag. Og alt vert vent; og alt fær Ro.

Ja kom, Vinter, med di svale Ro og di reine Luft;
kom med ditt kvite Lakan. Kom og breid ned alt Avfall
og alt Rusk. Meg med, du reine Vinter! -- 

"Døy er inginting. Me gjer oss for store Tankar um
det som um det meste i Verdi. Me kjem til å tenkje
med oss sjølve då som so tidt: å, var det kje anna.

Men hev du hard Verk i Kropp eller Sjæl, so er ei
Morfinsprøyte betre enn ei Trøystepreike. Det er Råd

SIDE: 337

for alt; og når det ikkje er Råd lenger, trengst det inga
Råd."

Segjer Doktaren.

 -- Og alt vert gøymt og gløymt under den kvite Snø.

XXVI.

Du Gnag der inne, no kunde du lata meg vera i Ro.

Kva vil du? Du piner meg. Kven er du? Er det
gamle Skuggar? Truir som eg hev mana ut or Minne
men ikkje or Blode? Er det Samvit? Sìt det ei Sjæl
der inne og græt yvi eit spillt Liv? Å lat vera. Kva
nyttar det. Alt Liv er spillt. Eller hadde eg lova noko?
Hadde eg bundi meg; er det nokon som hev Krav på
meg?

Lat meg vera. Eg var den eg var. Kven skulde eg
elles ha vori? Kann ein Morian skifte sitt Skinn eller
ei Flyndre sine Flekkir? Eg var so laga, og so vart
min Lagnad so. Hev nokon Skuld, må det vera han
som hev skapt meg; men det er ingin som hev skapt meg.
Eg er flòtin fram av ein uendeleg Livsens Straum. Eg
er ein Dròpe; kven bryr seg um Dròpen?

Men er det ein som hev noko å krevja av meg, so
lat han koma. Lat han stige fram og provfeste sine Krav.
Eg tek gjerne min Dom, berre alt gjeng rett til, og eg
fær Greide på kven eg hev med å gjera.

XXVII.

Synd?

Å ja du arme Far. Som fylgjer meg all Tid, i Dags
Tanke, i Natte Draum. Ja, eg veit det.

Men eg var for ung. Eg visste ikkje at eit Hjarta
kann lide so. Eg visste ikkje at ein Mann kann døy av
Hugsótt. No veit eg det. Er det mi Skuld at det er for
seint?

Og du, Anny. Som reis upp so bleik og gjekk. Med

SIDE: 338

Tårir som rann. Og det eine stille Ord Farvel. Og
sidan let deg banke ihel av ein cowboy.

Eg veit det, Anny; eg veit det. Eg hev trega det sårt
so mang ein vond Dag. Men kva hjelper det å trega?

Hu, der er dei. Dei vil fram. Dei trengjer seg hit.
Blodøygde, bleike. Hyss; dei murrar; dei stirer; dei lyfter
Hendane mot Himilen. I Jesu Namn; eg kann ikkje
hjelpe dykk; burt! Det var ikkje mi Skuld. Eg gjorde
som eg måtte. Verdi var slik. Meg og mine måtte
eg tenkje på; kva skulde eg gjera? Hadde eg vori den
veikaste, so hadde dé gjort det same med meg.

Då tagnar dei. Dei veit det. Dei veit at det er sant.
Dei sig inn i sine Skuggar.

Men dei kjem att. Kvar skal eg gøyme meg og gjera
av meg? Hu, desse Mødrane; svartklædde, sårgrétne,
med blåsvelte Ungar. Og der er han. Han med Blodflekken.
Burt! Det var ikkje mi Skuld! Eg visste det ikkje! Det
var business, business! og kvar må agte seg. Og den
som ikkje er sterk nok, eller klok nok, han må svide,
kven det so er. Og den som gjeng under må endå
vera glad; for den som vinn må lide lengst og verst;
og der er ingin Nåde lenger. For Faderen er burte;
men Helvite brenn som fyrr med blåe Logar og usløkkjeleg
Eld i vår eigin Barm.

Hu! Burt! Fader vår, du som er i Himlane -- 

XXVIII.

Lat likso godt dei møte fram som synda imot meg!
Der er nok av deim, og eg gløymer deim ikkje.

Nei, nei; ikkje du.
Eg vil kje segja noko på deg.
Det var eg som synda verst
og laug for deg som var ung,
og braut sund ditt Liv,
endå du heldt av meg.
Nei: ikkje du.

SIDE: 339

Endå det var hardt
då du gjekk,
nett som eg tok til å sjå deg
og skýna deg.
Ja var du her,
du bleike, du sterke!
so leid eg ikkje so,
trur eg.
Nei, vend deg ikkje burt.
Lat meg sjå dine Augo,
dine store svarte Augo.
Dei er kalde, eg veit det;
men lat meg sjå deim;
lat meg sjå djupt inn i deim,
um det ikkje enno inst inne
skulde vera ein Tanke for meg,
ein litin god Tanke.
Gakk ikkje frå meg!
Du skulde vera her,
og vera god med meg;
og eg skulde lære å elske deg,
og du skulde sitja her,
og fylgje meg
gjenom dei myrke Djuv
fram til den tronge Porten.

Nei!
Ropa ikkje på hans Namn!
Gøym deg ikkje i hans Arm!
Aldri skal du der vera trygg;
aldri fær du der Fred;
eg spøkjer for deg;
millom honom og deg
ligg eg som eit vondt Samvit,
som ein Grav-gufs,
som eit kaldt Minne;
aldri skal du få Ro;
for honom fylgjer eg frå mi Grav
all Tid,

SIDE: 340

med pinande Tankar
og Hugsótt og Vanvit,
at han aldri skal vera glad,
men rædd,
rædd i sitt Hjarta, rædd i sitt Samvit,
rædd Gud og Mann,
til han vert rædd seg sjølv,
og rædd deg,
og døyr som eg no,
åleine og i Angest.

Ja gakk, når du vil!
Eg hatar deg.
Borni mine tok du,
fyrst Hugen, sidan alt;
framande veks dei upp langt burte
og gløymer Far sin.
Vondt skal fylgje dykk
kvar dé fèr;
og han som ligg i Gravi
tilgjev dykk aldri.

XXIX.

Sterke er vonde Tankar; der er ikkje Råd for deim.

Rædsla ringar meg inne. Der er ingin Veg ut. Eg
kjenner det store Myrkre, at det kjem sigande, sigande,
som Skodda inn av Have, og sveiper meg inn, og fører
meg burt, dit, der ingin frelsande Arm når lenger.

Hjelp! Å, kvi ropar eg på Hjelp, når der er ingin
som høyrer.

Kvi er du ikkje,
at eg kunde knefalle for deg,
og rope av mi Naud,
av mi djupe Naud,
og du vilde svara,
og døme meg,

SIDE: 341

og lata dine Toreslag
brulte;
og eg fekk gjera Bot,
og forklåre deg alt,
og du vilde skýna det,
og hjelpe meg,
og take Rædsla frå meg.

Kvi er du ikkje?
Kvar vart du av?
Vart du leid oss;
kunde du ikkje bu her meir?
Vart me for ureine for deg,
for småe;
vart det for lågt under Lofte
i Hjarto våre,
for trongt, for kvævt;
fekk du ikkje Rom i Sjælir
som vart til Pengetaskur
og Reknestykke;
og i Himilen vart det kje verande
for all den Eim av Blod
og all den Os av ule Tankar;
og du drog deg burt,
og gav Verdi frå deg?

Sandeleg,
eg er ikkje den burtkomne Son;
men du er ein burtkomin Fâr;
og ingin vågar lenger å vente deg att;
men av alle dine småe er du sårt sakna.

Men du er.
Eg kjenner deg.
Du er Lovi,
Livslovi,
den ubrigdelege,
i Går, i Dag,
i alle Ævur den same.

SIDE: 342

Du er ikkje mild,
du er ikkje harm;
du er det nakne Fjell,
kald, høg, bratt;
og du ser ikkje,
og høyrer ikkje;
og ditt Hjarta er Malm;
og der er Is om ditt Hovud.

Difor er eg dømd.
Og der er ikkje Råd.
Der er ingin å rope til,
og ingin som kann gjeva meg ei Hand,
når Stundi kjem,
og Svarte-djuve læt upp sin Svelg
og gaper.

Og Rædsla ringar seg
um mitt sjuke Hjarta
som ein kald Orm;
og mine Rop
og min skjelvande Sukk
døyr i Natti.

XXX.

Ein Skriftefâr kunde lyfte av meg mine tunge Minne.

Ein klok, fin Mann, som kjende Verdi og Live og
Hjarta vårt, og som ein torde tala ut med, kunde gjera
det. Men kvar finn eg ein slik. Protestantane hev berre
Teologar. Og ein framand forstod meg ikkje.

Men so tenkjer eg: i Grunnen er alle framande. Der
er ikkje på Jordi tvo som talar det same Mål. Kvar
legg sitt i Ordi; dei talar med dei same Ord om kvar
sine Ting. Og eg veit ikkje kva det som eg segjer vert
til i Heilen åt den som høyrer det. Eg vil ikkje hava
nokon Skriftefâr.

Eg vil vera sterk.

SIDE: 343

Den vise segjer til Barne: du er stor; og til sitt Kvende:
du er ein Engel; og til sin Ven: treng du Mynt? og til
Folke: Hurra. Men treng han å lette sitt Hjarta med eit
sant Ord, so læser han seg inne attum tri Lås, og kviskrar
Orde med Hand yvi Munn, at ingin skal høyre det
utan den einaste som han veit forstend det.

Difor talar alle gamle Folk med seg sjølve. Dei hev i
eit langt Liv lært det.

Ein lærer so lenge ein lìver; og kvar Lærdom er ei
ny Sorg. Og kvar Sorg ei ny Kraft. Men ingin er utlærd,
fyrr han hev lært å tegja.

XXXI.

Å du gode, du heilage,
du som kom og vilde hjelpe,
og føre dei burtkomne heim,
og lækje dei sjuke,
og gjeva dei trøytte Ro,
å, at du ikkje lenger er på Jordi.

Eg vilde so gjerne ha funni deg,
og sagt deg mi Naud,
at eg er sjuk,
og hev synda
og forspillt mitt Liv
og sumla meg sjølv burt
og er faren villt
og er ein burtkomin Son,
og at då eg søkte heim,
var der ingin som tok imot meg.

Og du vilde sjå mildt på meg,
og gjeva meg eit godt Ord,
og leggje Hendane på meg
og lækje meg.

SIDE: 344

Og eg vart sterk
og lìvde eit nytt Liv
og fann heim att til slutt
til Faderen.

Men det er for seint.
Du er burt-tekin.
Dei hev gjort deg til Gud.
No sìt du der uppe og dømer,
liksom Fâr din.
Og kva kunde det nytte meg då.
Um eg nådde fram til deg,
du vilde sjå kvasst på meg
og segja: høyr min gode Mann,
kor vågar du deg hit
og er ikkje høgtidsklædd.
Og eg torde visst ikkje svara.

Ein Gud?
Kva skal me med Gud?
Fordøme oss
kann me sjølve.
Men ein Menneskjeson,
som kjende oss,
og visste alt,
og hadde det lækjande Ord,
og Hjelp
der dei andre berre hev Domar
og kalde Augo;
ein Menneskjeson -- -- 

Å, at du ikkje lenger er på Jordi.

XXXII.

Gamlingen nede gjeng og tuslar og skal døy. Og Bror
min kjem stundom og lès for han.

So lyder han gjerne innum meg. Hev han då ei

SIDE: 345

Stund, so sèt han seg ned og røder med meg om laust
og fast. Og eg høyrer etter og fylgjer med, um eg skulde
kunna finne noko gali hjå han.

Men eg finn ikkje noko.

Vondt er der ikkje i han, so langt som mi Sókn når.
Og rekne kann han ikkje. Han er lite sløg. Eg trur
kje på lange Utrekningar under hans rare Påfund.

Og inkje noko sjukt finn eg hjå han. Det stend ingin
Kaldhjelm av han, og ingin Utòkke. Han hev eit godt
Fylgje med seg; eg vert rolegare når han kjem. Og
eit godt, jamt Huglag hev han; der er inkje Ov-ekse eller
Mislynde. Heller noko avdøyvt og stilt, som etter
Sorg og tung Røynsle. Og han hev røynt mykje. Og
misst mykje.

Men seint vert eg trygg. For der er mange Merke
på Vìtløyse, men ikkje eitt visst Merke på Vit. So at
knapt finst det ein Mann som ein ikkje kunde leggje lam
berre med å segja høgt: han er galin.

Eg sagde til Bror min: "no skal du segja meg den
rette Grunnen til at du gav burt Eigedomen din."

Han smilte og svara: "Du trur meg ikkje. Men eg
måtte. Verdi hadde Tâk i meg. Eg fekk Magt. Det
sanka seg Mengd um meg; og Vénine mine rådde snart
Bygdi. Og eg kjende at eg lika dette. Då vakna eg
og såg meg ikring. Og eg såg at det spøkte for meg.
Eg reiv meg då laus. Men eg var fjamsin og uppskræmd
og fann kje den rette Måten."

"Vedgjeng du det, Pål?"

"Den vinstre Hand skal kje vìta kva den høgre gjer;
men dette vart der Ståk av. Det kom ut yvi alle Bygdir;
eg vart til ei Bisn; og det eg hadde gjort vart rangtydt
og gjorde vondt. Sjølve Gåva mi hev gjort vondt."

"Segjer du det."

"Pengar gjer alltid vondt. Gåva og Gjevaren må ikkje
skiljast. Kassehjelp gjer Fatigmann til Herk, det same
korleis ein steller seg. Gåva mi vart til ei Kasse; og
dei som fekk Hjelp tok Hjelpi som ein Rett og knurra
for dei ikkje fekk meir; men dei som Inkje fekk, hata og

SIDE: 346

harma seg. Og ikkje Kjærleike men Ovund grodde etter
Gåva."

Han var vortin ålvorsam. Men so smilte han. "Alltid
på nytt må ein lære og lære. Av kvart Mistak veks
det Visdom; og av Syndine sine må ein byggje seg
Troppestìg; for det er høgt upp."

"Men," sagde eg; "er det kje du som lærer at me skal
vera fullkomne?"

Han smilte. "Viljen vår må vera heil."

Eg tenkte med meg: ein slepp nok ikkje frå han med
å kalle han galin.

XXXIII.

Eg spýrr um det er sant at han kann lækje Sjukdomar.
Nei, segjer han.

Eg held fram.

"Dei fortèl at du fer med å beda for sjuke og leggje
Hendane på deim. Eg vil segja deg beint ut: eg likar
ikkje sovori."

"Det lindrar stundom. Og ein skal freista alt som kann
vera til Hjelp. For det er Kristindom, at me hjelper
kvarandre."

Eg tagnar. Han tek frami att:

"Mange er Vesaldomane våre; dei fleste av deim er
Hugsótt. Det er Sjæli som er sjuk. Og hev ikkje den
si Kraft, vinn alt vondt innpå oss. Då styrkjer Bøni,
um der er Tru; Sjæli samlar seg og fær ny Kraft til
Motstand."

"Hev du ein Gud som høyrer Bønir, so vis meg han,"
sagde eg.

Han lo. "Ja Teikn vil me hava."

"Svara meg no. Alt det dé bed um skal dé få, stend
det."

"I mitt Namn, stend det. Det er: når me bed som
han bed. Men det var hans Bøn: verte din Vilje."

Stundom trur me å sjå Undere. Men beda, det er
kje å gjera Trolldom i Guds Namn; gjenom Bøni vil me

SIDE: 347

lyfte oss upp til å vilja Guds Vilje. Og vinn me dette
høgste, so fær me alt det me vil. Og det er Livsens
Forløysning, at min Vilje vert eitt med Allviljen.

Men mykje er der i den gamle Sjælesyrgjarvisdom
som der er Meining i. Bøn, Arbeid, Faste er tri gode
gamle Våpn; mange vonde Åndir er drivne ut med
deim. Sjukdom og Synd heng so ihop, at Sælebot vert
Helsebot ofte. Ungdomar spýrr meg stundom um Råd
mot den ureine Lyst. Faste, svarar eg; Arbeid, og når
det ikkje er nok, Faste. Eg hev set støde Karar vekse
etter det.

Ofte trengst det berre eit sterkt Ord av ein frisk Mann,
so gjev Hugsykja seg, og Kruslingen kvìknar. Dette
røynde eg tidt. For der er mykje Hugsykje og Hugløyse
millom Folke. Og den gamle Lækjekunsten er god for
deim som fyrst og fremst treng Lækjedom på Viljen."

XXXIV.

"Sjæli." Han talar so lett um Sjæli. Veit han ikkje
at eit Menneskje er ein Samvokstr, ei Uppdyngjing av
Cellur, ein Cellestat, og at kvar Celle hev si Sjæl? Vår
Sjæl er berre Samspéle av desse Cellesjælir.

Men ein kjem vel like langt med alle våre Ord. Me
kann segja um Sjæli kva me vil; ho lìver sitt same Liv
der inne for det; og Spursmåle døyr ikkje.

Denne Uro, denne Gløding, dette som bivrar og brenn
og skjelv og skyt Gneistar og segjer "eg" ende inn i
Dauden, det er Sjæli, kva me so kallar ho.

Å du mi arme Sjæl, som veld meg all denne Verk og
Brand. Gjev eg kunde taka deg inn til meg som ein
sjuk Fugl og kjæle for deg og trøyste deg. For eg kjenner
deg og hev vondt av deg, og veit at du treng Trøyst,
og at du elles ingi fær. Gjev eg kunde leike deg i Logn
og kjæle deg trygg, du arme skræmde Fugl!

Stakkar, som du skjelv; stakkar, som du er ruskin og
ribba. Du flaug for mykje. Du kunde ikkje sitja i Ro.
Ein gamall Sol-Draum drog deg; du måtte upp og ut og

SIDE: 348

leite og sjå. Heil Hugnad vilde du hava; og du søkte
vidt og fór høgt og lågt. Men altid stengde Skyer og
Fjell; og Haukar og hakkande Kløar var etter deg.

Ikkje skjelv. Ikkje ver rædd. Eg var vond med deg;
eg tenkte for lite på deg; no ligg du der brotin og arm,
og hev misst Vengfjørine. Men kvil deg no. Den Soli
du drøymde um dreg deg vel til seg ein Gong; um ikkje
fyrr, so i dine siste Draumar.

XXXV.

Bror min segjer til meg: "du synest ikkje vera nøgd
med Live ditt."

Eg svarar: "Mykje hev eg kje att for det."

"Var det noko du hadde tenkt å vinne?"

"Eg vilde vinne Rikdom."

"Kva vilde du med Rikdom?

"Rikdom er Magt."

"Kva vilde du med Magt?"

"Magti rår."

"Kvi vilde du rå?"

"Då fyrst er ein fri og kann njote Live."

Han lo: "Njote Live er å øyde det upp. Det hev
du gjort, Bror min. Kvi syter du då? Noko meir Moro,
noko mindre Moro, det vert det same til Slutt. Facit er
Null i alle Tilfelle."

"Ein fær ikkje Ro til å lìva," knurrar eg. "Det gjeng
upp i Mas. Livsrådi må ein vinne, so ein kann vera
trygg; av Live fær ein berre ein Jafs so i Millomstundir.
Og når Livsrsadi er vunni, so er Livskrafti øydd."

"Menneskje hev gløymt å lìva," segjer han. "Live
skulde vera Kunst, men hev vorti Handel. Dei sèt sitt
Livs Meining ikkje i Arbeide, men i det dei kann få for
Arbeide; og Livskunsten er å snyte til seg den største Vinning
for det minste Vederlag. Og Live vert ikkje Skaparglede
og Arbeidsro, men eit endelaust Jag; for Livsmeining
og Sjælefred kann ein korkje kaupe eller snyte seg

SIDE: 349

til; og alt det ein vinn vert for lite. Og i Staden for
Lykke lyt dei nøgje seg med Moro.

Men Livskjensla hadde du, Bror. Denne tirande Gneisten
som ligg oss i Barmen og gløder i Sorg som i Glede
og fyller kvar Stund av vårt Liv med sin stille Fest,
den hadde du. Og den var deg Like for alt, so at um
du hadde det aldri so vondt, so vilde du endå lìva. For
um Live er oss Liding eller Lyst, so vert dette ein litin
Ting mot sjølve Livskjensla.

Difor skal du vera fornøgd med det du hev havt og
enno hev; for endå når du er sjuk vil du lìva. Njote
Live var ditt Livsmål, og det hev du gjort. Og den som
nyt Live skal ikkje samstundes vente noko att for det. Du
er Bonde og veit, at det vert ikkje Smør av uppdrukkin
Rjome."

XXXVI.

"Meistaren hev sine Sveinar i alle Kyrkjur og Kyrkjelag,
men er ikkje allstad like lett å finne. Her hjå oss
er det ikkje best. Det er lettare for Kamelen å gå
gjenom Nåleauga enn det er for ein rett Luthermann å
sleppe gjenom Paulus fram til Meistaren.

Trui er god, når ho er ei Trygd i meg sjølv og eit
Ljos som eg treng og ei Kvild for mine Tankar; og ein
god Filosofi er ein stor Ting. Men korkje i Teologi eller
Filosofi vert du spurd når Domen stend; og ingin hev
lova oss Løn for vår Lutherdom; men eitt er visst: at
eg er dømd um eg dømer andre.

Meistaren lét roleg Farisæar tru og Sadusæar neite
Uppstòdo; og han sagde ingin Ting til Romarhovdingen
som trudde på Jupiter, eller til Pilatus som trudde på
inkjenoko; og i det han sagde til Kananæakvinna var der
ikkje so mykje som eit Spursmål um ho trudde på
Molok eller Astarte. Til alle våre kloke Meiningar hev
Vårherre knapt anna enn ein Smil."

SIDE: 350

XXXVII.

Eg segjer: "Kann du kje med Grunnar lære meg
Gud og eit anna Liv?"

Han svarar: "Du veit kva den skeptiske Filosofi segjer,
den gamle Visdomen som alltid vert ny: Tanken kann
skilja sund og løyse upp; berre Live kann byggje og
skapa. Alt vert med Grunnar rìvi som med Grunnar er
bygt. Skal du lìva på noko, må du lìva deg til det."

"Alt me elles veit er bygt på Grunnar."

"Alt me elles veit er bygt på Røynsle; og endå
berre trur me det.

Du kjenner dei vise? Det er tvo Kunnskapsvegar,
Tanken og Røynsla; dei er båe gode; ingin av deim
fører fram. Klårt viser dei tenkjande oss at Røynsla
sviv i Lufti; klårt viser dei røynande oss at Tanken
driv i Skyine; alle vedgjeng, at Vissa ikkje er å nå. Og
den skeptiske Visdom vert alltid ny: inkje er sant; alt
hev Rett so langt som det tenar Live."

"Den Vissa eg hev um Gravitasjonen er eg nøgd med."

"Eg au. Men kva Grunnar hev du for Gravitasjonen?
Me trur på det som me røyner oss til."

Me talar meir um Vitskap; og han segjer:

"Me må vìta alt. Heile denne Verdi må me røyne
ut, og oss sjølve med; og me må vìta kva det er me
kallar Live.

Kann hende er me som Borni, som riv sund Leikune
sine og vil sjå kva som inni er; og når dei det hev
sét, er dei leide av Leikune sine. Men endå må dei
rive deim sund. Og so er det med oss. Det nyttar korkje
Bål eller Bann: Galilei må rekne og mæle.

Kor det då gjeng med Trui?

Den Verdi som er granskar me ut. Det som du kallar
Tru, det hev berre med den Verdi å gjera som me
skal skapa."

SIDE: 351

XXXVIII.

"Dårane spýrr kvifor dei er til, og Dagtjuvane vil
vìta Meiningi med Live. Men ingin fær Svar utan den
som spýrr rett; og den spýrr rett som segjer: korleis skal
eg få Meining i mitt Liv.

Då svarar den gamle Visdomen -- for den nye hev
her korkje Spursmål eller Svar: dette er det Arbeid som
er Live verdt og løner Møda med å lìva: at du arbeider
fram det nye Menneskje i deg.

I Verdi er du ufri. Verdi er Mannheimen tekin som
Naturrike. Det verdslege Menneskje er det høgste Dyr.
Men liksom Steinheimen sistpå bèr fram ein Vokstrheim,
soleis hev det høgste Dyr arbeidt seg upp ein Vilje, som
sistpå føder ein Åndsheim, eit Fridoms-Rike.

Der er me løyste frå den blinde Lov. Der sèt Viljen
seg sjølv si Lov og vert soleis fri; og finn me vår sanne
Lov, so finn me Live.

Difor segjer Sanningi: den vinn Live som gjer Guds
Vilje. Me byggjer det gode i oss, når me gjer det gode
ikring oss. Med daglege Sigervinningar yvi Naturen i
oss arbeider me fram Åndsmenneskje i oss, det som hev
sitt Liv i seg sjølv og dermed den Voni som ikkje ræddast
Dauden."

Segjer Bror min. Eg svarar:

"Ingin tvìlar um Meining i sitt Liv, so lengi han gjer
Nytte for seg. Er det Gagn i meg, er eg til Hjelp, gjer
eg Arbeid som trengst, og gjer det godt, so veit eg at eg
ikkje lìver fåfengt.

Men fullt tykjest me ikkje ha gjort Rett for Live vårt,
utan me fær gjort noko som varer. Me byggjer Kongerike
og Pyramidar og Babelstårn; me finn nye Land,
nye Gognir, nye Truir og Tankeformir. Me vil i desse
våre Verk lìva til alle Tidir; då fyrst er me nøgde
med Live vårt.

Og kann me kje gjera Storverk, lìver me endå for
Framtidi. Då eg låg der burte og heldt Bank, tenkte
eg ikkje berre på meg sjølv; eg tenkte på Borni mine

SIDE: 352

og på Ætti. Ein Rikdom vilde eg grunne meg som
kunde stå. I den vilde eg lìva ned gjenom Tidine.

Men me veit og ser til Slutt, at ingin Ting varer.
Dei største Gjerningar døyr. Difor tenkte den gamle
Visdomen ut det um det nye Menneskje. I oss sjølve
skulde me vinne noko varande fram. Men varer det nye
Menneskje meir enn det gamle?

Han her nede, som no gjeng og tuslar i Barndøme att,
kva vilde det nytte honom um han hadde skapt det nye
Menneskje i seg? Når Høgdi vår er nådd, morknar me
ned att, og det øvste fyrst. Det nye Menneskje sloknar
fyri det gamle."

Han svara: "Det gamle Menneskje slokna då det nye
kom til. Vunnin Livsfred vil som ein rein Harmoni tone
inn i Alderdomen og i Dauden. Du gjer deg for mange
Sutir, Broe min."

Han sat ei Stund og stirde som burtgløymd. Då såg
han på meg og smilte so rart. "Seint," sagde han, "vil
det spyrjast, at ein Jesu Svein døyr av Alderdom."

"Kvi då?" spurde eg.

"Fylgje Meistaren er å ofre Live."

Eg såg på han; og det var som Ango mine vart opna:
eg såg Bror min for fyrste Gong. Tyngre Ting hev
den Mannen å bera enn eg hev tenkt; og der er noko
i Augo hans og um Panna, og i dei sterke faste Drag,
som sagde meg at han hev ofra Live.

Og han vart noko nytt for meg. Noko høgtidsamt. Ein
Mann frå ei større Tid; eit Menneskje som lìver Live
på Ålvor.

XXXIX.

"Ja," segjer Bror min, "sann er den gamle Tanken at
Jordi er Hèlheimen.

Her brenn Elden som ikkje sloknar; her gneg Ormen
som aldri døyr. Men Elden heiter Hât; og Namne på
Ormen er Hugverk.
 Sjølve er me Sjæline som brenn. Den blåe Logen

SIDE: 353

stend av oss i vonde Gjerningar og ut or Halsen på oss
i Eidar og vonde Ord.

Og sjølve er me Djevlane som piner. Ved ber me
kvar til annans Bål. Og me klyper kvarandre med gloande
Tengar. Og svider kvarandre med Jarni raude. Og
Gneistar fræser me i Syni på kvarandre og sputtar
Eiter.

Men sant er det og, at Jordi er Guds Rike. Fåe
finn det; for Vegen er smal og Porten trong. Og uppyvi
Døri lyser Krossen med Innskrift av Eld: ver lydig
til Dauden. Men dei som finn det, kjenner det. Og dei
segjer: for den Sæla Skuld som me her fann, var Verdi
ikkje for mykje påkosta.

Men mange når korkje Himil eller Hèl. For desse er
Jordi ein Huldreheim. Der lìver dei på Mysar og Frosk
og vert feite, og sankar Småstein og Mýk og trur det er
Gull. Og dei bind seg Kransar av visna Lauv og skjer
seg Stavar av morkin Ved, og klunkar på Tarmstrengir
og dansar og syng: stor er vår Magt; me rår Jordi.

Sæle er desse Huldrefolk. Dei er fornøgde med Haugen
sin og det som der er; og dei ét og drikk og elskar
og spélar seg, og lær åt oss som tek Live tungt og vil
inn i Himilen eller Helvite."

"Visdom talar du, min Bror Sant Pål," segjer eg;
"men du gløymer det andre Live."

"Alt som er sagt om det andre Live er myrk Tale og
Bilæte som me ikkje kann gjera oss nokon Tanke um.
Men Voni hev me, alle som gjer det gode."
 "Men dei som gjer det vonde?"

"Dei døyr den andre Dauden og skal som Ugras og
Avfall bli utkasta og uppbrende."

"I den ævelege Elden."

"Elden er æveleg, men knapt Avfalle."

Han tagnar. Um eit Bìl segjer han:

"Men vil nokon gjera det gode for eit anna Liv Skuld,
han dårar seg. Tenar me for Løn, so fær me ingi Løn;
for Domaren vår, han som sìt her inne og ikkje lèt seg
lure på Lengdi, han veit, at hadde det kje vori for Løni,
eller Straffi, so hadde ein slik Tenar heller gjort det vonde.

SIDE: 354

Berre ei Løn hev me trygg: Livsmeining, Livsglede,
Sjælefred." Han smiler og ser på meg: "du tykjer det
er lite?"

"Mange fær du ikkje med deg," segjer eg.

"Ingin," svarar han, "utan dei som arbeider og er
mødde, og som illtrivst i Verdi og hev det vondt. Men
andre er det ikkje som treng Meistaren heller."

XL.

Farvel, Tarald, du gamle Krok. Framfødd er du no, og
heime for ollo.

Roleg og rein som eit Barn ligg han der under Likblæja.
Lite nauvar det no um han sleit vondt i niti År.
Og eg misunner han, at han hev klara den siste Kneiken.

Soleis skal Menneskje døy. Han sovna av ein Gong i
Natt, og ingin visste um det. Han hev sjølv ikkje visst
um det.

Eg slepp ikkje so lett. For den som ikkje hev lìvt so,
fær heller ikkje døy so. Men det må koma som det
kann. Eg veit at eg stend det yvi.

Kven vil då klaga? -- alt jamnar seg og vert stillt. "En
liden Stund det varer ved, så haver min Elende en god
Ende, "syng dei her. Vonde var dei med Menneskja,
dei som dikta den tunge Draumen um eit anna Liv; og
hata gjer eg hin Skalden som vakte i Verdi denne sjuke
Tvil: men hev den Svevnen Draumar?

Eg hev ikkje havt det godt i Verdi, og godt fær eg det
ikkje. Men var der eit anna Liv, so fekk eg det verre
der. For der varer det æveleg. Og alltid det same; alltid
godt, eller alltid vondt. Di er det mi Von og Tru,
at um alt anna i Verdi lyg, so er då Dauden det han
gjev seg ut for.

Sæl helsar eg deg, gamle Felage som hev stridt ut;
og snart kjem eg etter.

SIDE: 355

XLI.

Brev frå Syster Bø: Einar hev godt Mod på Hòve.
Og Far hans vil gjerne hjelpe til, um dette kunde laga
seg.

Eg hadde mest gløymt denne Tanken. Men Breve hev
kveikt meg upp. Hòve-Ætti kann vel enno slå Rot att.

Han som sìt på Garden vår no eldest. Og Borni
hans tenkjer nok minst på å bli Bøndar i Åse-Sokni.
Den Dagen vil då koma, då Hòve vert falt.

Eg helselause Mann tek til å drøyme. Med Pål til
Gardsstyrar og Einar til Erving, -- eg sette meg inn for
Garden med ein Gong. Då hadde eg både sjølv nått
heim og berga Hòve for Ætti.

Kann dette laga seg, so vil eg segja at ikkje eg heller
hev vori til for inginting.

Etter ei vond Natt vart eg uroleg; det galdt å tryggje
seg for alle Tilfelle.

Eg stod upp og leigde meg Hest; køyrde so til Lensmannen.
Tala med honom og fekk han til å setja upp
Testamente mitt. Lìver eg ikkje sjølv den Dagen då
Heimgarden vert fal, so skal det som etter meg vert gå
til den av Ætti som sét seg inn for Hòve.

Det som Syster mi og eg hev tala um fortalde eg Lensmannen;
eg veit han er å lite på. God Vén av Pål
er han i Grunnen au, um dei ikkje i alt kann samstavast.
Og han lika det eg fortalde, og lova å vera til Hjelp so
langt som han kunde.

No er eg då trygg. Um eg kann bli Mann på Hòve
er på Voni; veik er eg og veikare vert eg. Men eg
hev gjort so mykje no, at med den Hjelpi attåt som er
ventande frå Bø kann alt laga seg, -- um det då skal
laga seg.

SIDE: 356

XLII.

Eg kjem til å sakne "Sant Pål", Bror min.

Trøytt kom han av Arbeid; tòlmodig sat han hjå han
Tarald og las og song; Gamlingen skýna kje stort, men
trudde på dette. Sidan sat Bror min hjå meg og svara
på mine Spursmål.

Han hev eit godt Lag; det fylgjer Fred med han; eg
var trygg, når han sat her. Mangt sagde han og, som
eg laut hugse og tenkje på; og det var der Hjelp i; so
sleit eg ikkje so mykje på meg sjølv. Og eg sov betre
dei Nætane.

Han er ein Svarmar som Meistaren hans. Fekk denne
Kristindomen Magt, so måtte Folk gjeva seg frå Verdi,
og Lande gjekk under. Det gjer det likevel; for det er
gamalt og himilsjukt, og hev lite Framferd i seg. Men
meir Himilsjuke vilde skuve Feigdi fram, og Bror min
vart ein av dei fårlegaste, um han fekk Mengd med seg.

Men det fær han ikkje. Svarmingi hans er meinlaus
og mild. Utan for han sjølv; for av seg sjølv krev han
mykje. Han drep seg. Hadde han lìvt i ei onnor Tid,
so hadde han vori Profet. Folk hadde gjort han til Messias
eller Buddha; og Prestane hadde tynt han, og sidan
skòri seg Lìvebrød av hans Dygdir.

Men Pål vil ikkje vera Profet. Han blandar seg burt
millom Farrar og Kvaksalvarar og Folk med eit utrygt
Ord, og gjev sitt Liv so ingin veit um det. Dette er
sann Kristindom. Og sann Kristindom er upraktisk
Kristindom, som aldri fær Magt.

Men eg saknar Bror min. Eg hev teki til å få Tru
på han. Og der er Frelse i å tru på eit Menneskje.

For trur ein på eit Menneskje, so trur ein på noko
som er meir enn Menneskje. Eg tek til å tru at her er
noko å tru på. Noko godt; noko sant; noko som ikkje
er Reklame. Det gode fær han meg til å tru på. Ikkje
med Ord, men med seg sjølv. Og Trui på det gode frelser.
"Trur du på det gode so trur du på Gud," segjer
Sant Pål.

For er her noko som er godt, noko som gjev seg sjølv

SIDE: 357

og ikkje søkjer Løn, so er me ovanum Naturi. Her er
eit nytt Rike. Ei høgare Lov. Og då er ikkje Verdi
det tome gamle Huse lenger, der Ølur og Ormar slæst
og Rotte og Røys-katt strugglar for Live.

Bror min må koma att. Di meir eg veiknar, di meir
treng eg han.

XLIII.

Han såg inn-um i Gårkveld.

Det var Sundag, og for meg heilt Kviledag; eg var
skral og heldt Sengi. Eg lét han forstå at eg var glad
for han kom; "det er ikkje berre godt," lét eg um, "å
vera so åleine som eg no er vortin." Han såg på
meg: "bryr du deg um mitt Lag, so skal eg sjå inn-um
so ofte eg kann." "Det skal visst ikkje vera meg imot,"
svara eg; "Takk skal du hava, um du so gjer."

Me rødde um Helsa mi; han spurde um det ikkje var
betre med meg i det heile no enn det hev vori. Eg
sagde mi Meining um det, og fortalde at eg hadde vori
hjå Lensmannen. "Best at alt er greidt, kor lite det er,"
meinte eg; "so er ein trygg, kóss det so vil gange." Sidan
nemnde eg Breve frå Syster Bø og gav han ei
Vitring um dei Tankane ho gjeng med. "Det er ikkje
høgt med Hòvefolke på Sverdsida no," sagde eg; "men
på Rokkesida veks det til att; eg undrast på kva du
vilde segja, um det ein Gong kom ein ny Einar på Hòve.

Pål smilte. "Du må tru eg hev nok drøymt um det,"
sagde han. "Den Ungdomen som no veks upp er nok
heller for lite enn for mykje glad i Jordi, so me skal
ikkje vente meir enn me ser; men det kann eg segja,
at kom Einar Bø til Hòve, so skulde eg meir enn gjerne
vera Dreng hjå han."

Me rødde lengi um dette. Og kom godt til Lags; heim
lengtar me nok båe. Eg slutta med, at um dette kunde
laga seg, so vart der endå som ei Meining i dette fortumla
Live mitt. "Det er som stundom når ein sìt og
les: ein finn ikkje Meining i Setningen fyrr ein kjem til

SIDE: 358

ut-imod Punktum. Men vert der Meining då, so fær ein
endå vera nøgd." "Der kann vera noko i det," sagde
Pål og smilte.

Me skildest "på snart Attersyn"; og eg hev sovi rolegt
i Natt.

XLIV.

Han var her med ein Potteblom, eit lite fint ungt Tre;
det hev alt Knuppar og sprett snart.

"Dette," segjer han, "hev eg tigga meg til; og du
skal ha det til å sjå på no, då det tek til å vårast.
Men du skal sjå vel på det.

Veit du kva Mystik er? Når du ser på slik ein
Blom, og ser at han veks, so ser du det mystiske.

Ser du? I den vesle Potta er der ein Neve svart
Jord. Av den Neven svart Jord lagar denne Vokstren det
du her ser: Rot, Legg, Grein, Kvist; so Blad og Knupp;
so Blomar og Frukti. Men alt ihop og kvar serskild
Ting so forunderleg gjenomtenkt og gjenomførd. Alt ihop
og kvar serskild Ting i Formir so fine, at ingin Kunstnar
kunde finne på slikt, og med Lìtir so utsøkte, at våre
største Målarar med all sin Teknik og alle sine Fargar
ikkje kann gjera det etter. Alt dette fær slik ein Vokstr
fram av ein Neve svart Mold. Or den Moldklumpen reint
ut strøymer det fram med Formir og Fargar og utenkt
Fagerdom. Det er som Blomen hadde Røtane sine i
Æveheimen, inne i Guds Skarpardraum; soleis vell det
og strøymer med Liv og Venleik.

Og dette er ikkje noko som hev hotta til og hendt ein
Gong i Verdi av eit Horve Høve. Og ikkje berre denne
Vokstren hev slumpa til å få slik ei Løyndoms Kraft.
Kvart År hender det; og Millionar Vokstrar kann Kunsten.
Og kvar hev sin Måte; kvar hev sine Lìtir og Lag, alle
gjenomtenkte med den finaste Kunst, og alle gjenomførde
og fasthaldne so klårt og so strengt, liksom kvar Vokstr
hadde Teikningar å gå etter. Men endå aldri tvo likt.

SIDE: 359

Ja sjå på dette; og tenk deg inn i det Avgrunns
Djup av Gåte som opnar seg berre i slik ein litin
Blom. Og høyr etter, um denne Blomen ikkje skulde
ha noko å segja deg!"

XLV.

"Som Soli stend og Jordi gjeng, tvert imot det me ser,
so er i høge og høgste Livsringar Sanningi motsett det
som synest.

Eit Barn trur at det når Himilen frå næraste Leite.
Den gamle veit at han må gjenom Gravi fyrst.

Vil du vinne Ros og legg deg ut etter Ros, vert du til
Narr; men gjer du godt Verk og ikkje tenkjer på Ros,
so veit du kje av fyrr Namne ditt gjeng med Lov gjenom
alle Grendar.

Den som vil vinne eit Kvende segjer ikkje til henne:
du skal elske meg; han segjer: eg elskar deg. Og han
legg seg ut um å vise henne sin Kjærleik.

Slå Pengar eller stèla Pengar synest den beinaste Vegen
til Rikdom, men er Vegen til å misse alt.

Kvi Folk er so uglade? Dei gjeng og ventar si Glede
frå andre. Dei skulde gleda andre; so vart dei glade.

Me trur på det som synest og løyp Narr. Me vil upp
i Himilen frå næraste Leite og vil gå Snarvegar til
Livsens gode Ting. Men den som gjev, vinn, og den
som tek, misser.

Tena skal den som vil vera stor; men i Verdi vil alle
vera Herrar og vert Trælar. Og i denne Tidi vilde alle
vera like og frie, og vart alle like ufrie.

Og Lukka og alle gode Ting vart sette upp til eit Rov
for dei sterkaste; difor gjekk denne Tidi upp i Blod og
skal gå ned i Eld. For Lukka er ikkje eit Rov for dei
sterkaste; ho er ei Løn for dei trugnaste."

SIDE: 360

XLVI.

Han segjer at dei som ingin Gud hev skal halde seg
til Verdi. Eg spýrr kva dei skal gjera, som ingin Gud
hev og som er ferduge med Verdi.

Han lær. "Dei fær samle Frimerke. Men," legg han
til, "ferdug med Verdi er ingin."

Eg meiner at so gamall kann ein bli. Han svarar: "er
du ferdug med Verdi, so er du ikkje gamall.

For ikkje Ungdomen elskar Verdi; den elskar sin Draum;
og ikkje Manndomen elskar Verdi; den elskar sin Strid;
Alderdomen elskar Verdi.

Verdi som ho er, utan Umdikting eller Draum; Gull
og Magt, Høgd og Glans, Mat og Vin, Kvende og godt
Mak, -- det verdslege i Verdi elskar Alderdomen.

Men elskar det med Hât og Hjartans Brand; for han
veit at han er uppsagd. Og han veit, at um Verdi enno
smiler til han, so gjer ho det for Løn; og når han tek
henne med Magt ligg ho kald i hans Arm; og ho lær
åt hans Elskhug. Då hatar han henne. Men ho lær
åt hans Hât; og han er bundin i sin Elsk og sin Åbryskap.

Sæl den som slær upp med Verdi i god Tid! Drygjer
du til dess ho slær upp med deg, so drygjer du for lengi.

Og når du kjenner at det vonde Hâte vaknar i deg,
det Hâte som er umetta Elsk, då skal du spyrja um
Råd; for då spøkjer det for deg.

For med dette Hâte skal me kje hata Verdi. Me skal
ikkje hata Verdi.

Verdi er god. Um ikkje til å byggje på.

Blom i Eng er venare enn Salomon med alle hans Demantar;
og du hev Hugnad av Blomen, når du brukar
han som ein Blom. Men segjer du: det er ein Demant,
og legg han i Ringskrine ditt og gøymer på han og
trøyster deg til han som til ein Skatt, so er han visna
når du tek han fram, og du segjer med deg sjølv: alt
er Fåfengd.

Men Verdi er ikkje Fåfengd, for di um du er eit Narr.
Og fri av Verdi er ikkje den som er ferdug med ho."

SIDE: 361

"Men eg er ferdug med Verdi."

"Prøv å gjera deg fri av ho, so fær du kjenne kor
ferdug du er."

"Kva skal eg gjera meg fri av?"

"Hev du kje so mykje som eit Hât?"

Eg tagnar.

XLVII.

"Du talar um Gud som han var din næraste Granne.
Hev du aldri vori i Tvil? Hev du aldri tenkt?"

"Eg hev undrast og spurt," segjer han. "Men der er
gjerne noko i meg som svarar."

"Sæl er du. Men eit Spursmål vil eg gjeva deg som
det knapt er Svar på: korleis kann du tru på ein Gud
som ikkje er rettferdig?"

"Han hev vori rettferdig mot meg. Hev du noko å
klaga?"

"Sjå deg ikring. Sjå på Folk. Sùme er fødde gode.
Andre vert slengde inn i Verdi med so mykje vond Hùg,
og veks upp i so mykje vond Luft, at dei ikkje kann bli
gode. Eg veit sjølv noko um det. Og sjå på Verdi
og kóss det der gjeng. Dei gode lid vondt; dei vonde
vert feite; Retten må tegja; Magti rår. Og der er
berre ei Lov: at den sterke ét den veike. Og endå
trur du på ein Styrar, ja ein Fâr!"

"Her er me innpå dulde Ting."

"Eg bryr meg kje um dine dulde Ting. Eg er ikkje
synsk, og må halde meg til det som eg ser med mine
Augo."

"Det er sant at ein må vera synsk. I Verdi rår
Naturlovi. Den rettferdige gjeng under med den urettferdige,
og Soli gjeng upp yvi vonde og gode.

Men Meistaren lærde oss å byggje eit nytt Rike.
Ovanum Verdi, ovanum Naturi, ovanum det høgste Dyr,
inn-i oss sjølve byggjest det Rike der Rettferd bur. Der
fær det vonde sin Dom og det gode si Løn; og der finn
me Faderen."

SIDE: 362

Eg tagna og tenkte.

Han stod fram-ved Glase og såg på Blomen, som
sprett so vent. "Seg meg," spurde han, "hev Blomen
sagt deg noko?"

"Verdi hev Sjæl, segjer Blomen til meg."

"Det er det han segjer til meg au. Det er eit stort Ord!"

XLVIII.

"Einvaldsherre var den gamle Gud, med strenge Krav,
for si Skuld. For si Skuld kravde han Lydnad og Ære.
Og fekk han ikkje sin Rett vart han harm; og med Blod
laut dei blidke den hemnfuse.

Men Meistaren lærde oss ein Gud som krev Lydnad
for vår Skuld. Og syrgjer når me syndar. For vår
Skuld. Men vender me oss burt frå Synd og Sjølvøyding,
so vert han glad og gløymer alt. Og det spýrst
ikkje etter Blót og Soningsblod; sjølv slagter han Gjødkalven;
Høgtid held han for Syndaren som snudde.

Med denne Læra løyste Meistaren Verdi ut or ei lang
Blodrædsle. Men Verdi lét seg ikkje løyse. Den glade
Helsing at Gud var Faderen, vart gjort til eit Krav. Trur
du kje at Gud er Faderen, so kastar han deg på Elden!
Og aldri hev det vori meir Rædsle millom oss og Gud
enn det no er.

Du segjer du finn ikkje Faderen. Det trur eg vel.
Den gamle Blótguden er i deg. Inst inne i din eigin
Hjarte-Angest sit han, sveipt i den som i ei svart Sky.

Men tok du Mod til deg og sagde til Skyi: eg fór villt;
men no vil eg gjera ditt Verk; lat meg vera som ein av
Arbeidsfolki dine, -- so fekk du sjå. Kann hende var
det Faderen!"

"Eg er ikkje høgtidsklædd," svara eg.

"Ja den nye Hùgen må til," svara han, "den heile og
den reine."

SIDE: 363

XLIX.

Eg spýrr han um han finn Samanheng i Skriftine. Han
svarar:

"Ikkje ein Filosofi lærde Meistaren oss, men ein Livskunst.
Han kom ikkje med Nytt til dei forvitne, men
med Lækjedom til dei sjuke; og han stifta ikkje ei Sekt,
men vìste oss ein Veg. Den Vegen er greid når ein
vil finne Veg; men vil du finne ei Lærebygning må du
laga ho sjølv, liksom Teologane.

Lat Munkane slåst um Gjerningar og Tru! Me held
oss til Meistaren og gjer som han gjorde. Lat Drøymarar
tviste um Himil og Hèl! Me byggjer Guds Rike av
Kjærleik og Fred; og Helvite sløkkjer me so langt me
rekk med fredsame Ord og hjelpande Hendar.

Lat Svarmarar og Leigesveinar preike Serlag og Avstengjing
og den rette Tru! Den rette Tru avlar Hât og
Mord; det rette Liv byggjer Guds Rike.

Men dei ovundsame, dei som elskar Verdi og friar og
fær nei, lat deim preike Hât til Verdi! Løyste og lyfte
yvi Verdi og alle hennar Vinningar og Tap skal me stande,
og soleis frigjorde frå Verdi elske Verdi, som ei Gåve
og ein Rikdom til å gjera vel med, og eit Yrkje til å
byggje av, byggje oss Fredheimar og Høgheimar. Og
sjølve Live vårt skal me leggje i den høgste Hand, at
me ikkje lenger skal vera bundne av Rædsle for Dauden.

Men Krafti vår hev me i Gud, som er det innste i
oss sjølve, Sjæli i vår Sjæl, Domaren, som alltid hev
vårt Helvite kveikt for det ureine i oss, og Faderen,
som held Høgtid og Helg, so snart me vinn oss upp på
våre Heime Høgdir."

L.

"Alltid masar du med, at du ikkje kann tru. Kven er
det som bed deg um å tru? Kor lengi skal eg segja
deg, at Meistaren kom kje med ei Lære som du skal tru,
men med ein Lov som du skal fylgje? Og fylgjer

SIDE: 364

du den, fær du sjå um ho er av Gud, og fær Trui
attpå."

"Skal eg elske Gud, so må eg tru på Gud," meiner
eg.

"Elske Gud er å halde hans Lov. Elskar du Bror
din som du ser, so elskar du og Gud, som du ikkje ser.
Og etter kvart vert du synsk og ser Gud. Men elske
Næsten er å hjelpe Næsten. Og min Næste er den
som treng mi Hjelp. Gamle Foreldrar, sjuke Systkin;
han som ligg for mi Dør; han som eg finn hjelpelaus
på min Veg."

Han lo. "Seinast skýnar me det lettaste; sist finn me
det næraste. Og fyrr me vil elske vår Næste, fyrr vil
me elske deim me aldri såg. Dei kristne elskar Hottentottane,
og dei som vil vera betre enn dei Kristne elskar
Framtidi; men Lasarus ligg der han ligg. Det er kje
noko Stas med Lasarus. Og Lasarus hev fortent si Naud;
me kjenner Lasarus. Men nettupp det som ligg oss næst,
og som der er minst Stas med, gjeld det um."

Eg segjer: "dette er ein Kristindom for unge og sterke.
Men kva Råd hev du for ein gamall Mann som skal døy?"

"Umvend deg, og du skal lìva."

"Kva godt kann eg gjera?"

"Du kann tilgjeva."

Eg tenkte: kven bryr seg um mi Tilgjeving. Men eg
rette ut Handi og sagde: "deg tilgjev eg, Bror."

Han tok Handi fast og varmt. "Takk, Bror," sagde
han; "du veit kje kor godt du gjorde imot meg no." Eg
såg, at han vart våt i Augo.

Og sæle er me båe tvo, at me hev vorti forlikte.

LI.

Eg kann ikkje døme um hans Tru; men eg kjenner
Magti av hans Gjerningar.

Og Von er der i den Tanken, at ein skal lìva rett, og
gjenom Liv finne Ljose. Då er det ikkje lenger stengt.
Fyrr skulde eg visst dette.

SIDE: 365

No er det for seint. Der er ikkje Magt i meg lenger.
Med Hèlsott i Bringa byrjar ingin eit nytt Liv.

Eg vert veikare. Berre sùme Dagar er eg uppe, og
berre ei liti Stund. Sist var eg uppe for lengi, og dåna
burt der eg sat; etter det låg eg sengfast i mange Dagar.

Men Verken er linnare. Og Toktine kjem sjeldnare.
Og Hugen er meir roleg. Eg er vel for trøytt. Men
stundom tenkjer eg det er Sant Pål som driv det vonde
burt, med sine sterke Ord og med Varmen av sitt gode
Hjarta.

Lengi trudde eg det ikkje, men endå er det sant: at
Menneskje kann hjelpe Menneskje. Og ofte tenkjer eg
med meg sjølv: han hev Lækjekraft, um han ikkje veit
det.

Kannhende dette er ei Vending i Sjukdomen min?
Klarar eg Vårknipa, so klarar eg Sùmaren; og vert den
god, klarar eg meir. Gjerne tok eg no nokre År til, då
eg hev funni eit Menneskje som eg trur på.

LII.

Hugverken er ikkje burte. Inst inne kjasar hann sitt
gamle Kjav; Bringa er tyngd og sår, og eg må agte
meg, at ikkje Angesten skal vakne.

Det er det at eg ikkje fær tala ut. Ofte vilde eg
skrifte for Bror min. Men eg kunde ikkje. Det er sùmt
eg skjemmest av. Og unemnd Synd er som ei Mare og
ein hard Brystknute.

Det er ærlegt å halde Bank. Og den andre var verre
Blodsugar enn eg. Men Tunga stivnar når dei Minni
kjem, og eg kann ikkje få sagt det.

Ein kann ikkje få skrifte for seg sjølv. Ein hev kje
Mod til å sjå seg i Augo og segje heile Sanningi. Det
er som ein Operation. Ein orkar ikkje å vera åleine
med seg sjølv, når ein skal leggje si Sjæl opi.

Ein annan skýnar halvkvedne Visur, og gissar, og ser
kva ein meiner og vil hava fram, av Mæle og Minespél

SIDE: 366

og Augnelag; og ein tarv ikkje segja dei siste pinefulle
Ordi. Og han hev eit mildt Auga og eit lempande Ord,
når han ser at ein vert rædd; og han segjer Ting som
ein sjølv ikkje kjem på, og som kann lette og lindre.
Og berre det at han sìt roleg og held ut, og ikkje rømer
som for noko stygt, er der Hjelp i.

Ein Dag når eg er sterk vil eg tala med Pål. Han
hev fortalt meg sitt Liv; og englerein er han mot meg;
men so mykje hev han røynt Verdi, at han kann skýna
meg. Og han dømer ikkje strengt utan um seg sjølv.

Det vilde lette so godt. Og eg fekk sova betre um
Nætane.

LIII.

Eg fekk fortelja Bror min alt. Og ei tung Byrd er
teki av meg.

Signing yvi eit godt Menneskje! Ingin veit kva eit
godt Menneskje er utan den som lid Naud. Men han
veit det; og han skal vitne på Domedag.

Sæl den som hev det sonande Ordet og den hjelpande
Handi! I honom vandrar den heilage sjølv um
på Jordi enno og all Tid.

Og Siger og Fred samlar seg um hans Hovud; og han
skal ikkje smake Rædsla, men gange inn i det ukjende
som i ein ljos Draum.

Amen. Alle Guds heilage vitnar dette; og dei som lid,
sannar med: ja, ja! Signing yvi den som kjem i Herrens
Namn; Helg i Høgheimen yvi den hjelpsame!

Men dømd er den som fører vondt yvi eit Menneskje,
eller piner det, eller brenner det i Sjæli med Vanvyrdnad
og vonde Ord, eller ser Fall og Naud og ikkje rettar
ut ei Hand, at han kunde gjera Uppreisning. Dømd
er han, og ein utestengd; og Rædsla skal vera yvi han;
og når han kjem på den vonde Dagen og bed um Fred,
finn han kalde Augo og ingin som kjenner han.

Dette er min Dom. Eg ser det og skýnar det og bøygjer
meg for Domen og tek mi Straff; for i Refsing er

SIDE: 367

Soning når ein tek ho for Refsing, og ber ho som Bot,
fast og friviljugt.

Men dei som var mine Djevlar og pinte meg tilgjev
eg; for mot meg gjorde dei det dei skulde. Og deira
Synd er deira Sak. Eg skriv til deim eg kann nå, og
gjer Fred; for då eg sagde Sanningi: at eg hatar deim,
svara Bror min: "du skal endå tilgjeva deim; for når
du hev gjort vel mot din Fiende, hatar du han ikkje
lenger."

Men dei eg hev synda imot og ikkje lenger kann nå,
på deira Vegnir tilgjev Bror min meg i Guds Namn, so
sant som eg sjølv tilgjev, og so sant som eg viljugt ber
mi Refsing.

Og den store Tyngdi sig av meg; eg andar friare.

Og no kjem Våren med Sol og linn Luft. Og alt
Liv vaknar. Eg fær Mod og vert glad. No, då eg hev
funni ein god Bror, hev eg meir å stå imot med.

Kunde eg få lìva nokre År til, og lìva eit nytt Liv,
so trur eg enno eg kunde finne Faderen.

(Etterskrift.)

I den Dagboki som det meste av dette er plukka ut or eller
tilstellt etter, kjem det til Slutt ei Etterskrift med ei framand
Hand; ho lyder so:

"Ein Vårdag var det so klårt og vent; Gunnar klædde seg
og gjekk ut; for han sagde: det skal gjera meg godt for min
Hovdaverk. Og når eg fær drikke Sol og Luft, so vert eg snart
god att.

Det ser ut til at han hev vilja stavre seg upp å Bakken der
Varden stend. Men han kom ikkje so langt. Noko etter midveges
hev han sìgi ned. Og han hev kje vunni seg upp att. Då
han vart funnin og innbòrin, sansa han seg ikkje. Natti etter
døydde han.

Fred med ditt Støv."

SIDE: 368

Han fekk liggje i den Kråi han hadde sét seg ut På Gravbakken
vart dette songi:

Her vil eg kvile frå Storm og Strid,
kvile frå Sut og Ankar,
sova i Ro til Herrens Tid
trygg for dei rædde Tankar.
Ende ho hev, den Vandring lang;
legg meg stillt i Jordi sitt Fang!
God som ei Mor ho gøymer
Barne som svevnsælt drøymer.

Legg meg stillt i den djupe Grav!
Mild ho den mødde fagnar.
Alt eg synda i Livsens Kav,
her det stilnar og tagnar.
Heilag legg seg um Gravi ned
Soning sæle og Minne-Fred.
Den som eg verst hev valde,
tilgjev meg fyrst av alle.

Herren høgste som fadergod
Live meg gav å stride,
vel han visste og djupt forstod
alt eg i Synd laut lide.
Lyfter han då si Åsyn mild,
Lyser Fred yvi Kvila still.
Lat so Klokkune klinge!
Fri er eg no um Bringe.

Kvile vil eg i Freden stor
her under Himlen ljose.
Vént på Gravi um Våren gror
Villgras og mjuke Mose;
Sporven gjer sine Sveivar og Sving;
Humla surrar so brun i Kring;
Liv som seg stødt vil fræve
sælt skal den trøytte svæve.

SIDE: 369

HEIMKOMIN SON

SIDE: 371

I.

Det som heretter kjem er mest teki or Uppskriftir
etter Håvard Håtun, ein Bonde som i yngre År
var Skulemeistar. Um Grunnen til at han skreiv segjer
han i eit Etterord:

 -- -- "Det er med Folk flest som med Katolikane:
dei held seg til Presten. Og kva skulde dei elles gjera?

Me som vinn eit Grand lenger, kann stundom koma
til å "tenkje", undrast på, "um desse Ting hev seg soleis".
Men det er sjeldan me kjem nokon Veg. "Tenkje"
er ikkje greidt; og Rettleiding finst det lite av.

For meg var det serskilt vrangt, med di at Spursmåli
kom so seint upp; eg var alt "utlærd"; var jamvel Lærar
for andre; kunde då ikkje vedgå at eg trong Rettleiding
sjølv. Og kven skulde eg få Rettleiding av?
Spurde eg Presten, so vilde han segja at eg måtte ikkje
vera Lærar når eg enno var Læregut; og til det vilde
eg Inkje kunna svara. Men Bøkar som kunde hjelpe
meg visste eg ikkje å få Tak i; og Prestar og Preikarar
som eg høyrde syntest vera um Lag like vise
som eg.

Eg freista med Nytestamente; men det var helst gali
gjort. Spursmåli vart berre vaknare; og di vaknare dei
vart, di meir las eg og di verre vart det. Stundom var
det som Testamente sagde seg sjølv imot; den eine Evangelisten
og Apostelen var usams med den andre. Eg
lagde det burt; men fekk ikkje Fred og tok det att; lika
meg slettikkje. I Skulen stod eg tidt og trått og fortalde
Borni Ting som eg sjølv trudde berre så måteleg.

SIDE: 372

Då var det at eg fann på å gå i Kvernhusheidi.
Det skulde vera Evangelie han heldt seg til, han Pål;
og kven som vilde kunde vera med i Sundagsstundine
hans; kannhende ein der kunde få Greide på eitt og
anna.

Han skulde vera Ranglærar. Men han heldt seg til
Jesus, sagde dei; og gjorde han det, so skulde eg vera
forvìtin på, kóss han greidde dei andre. Ja det skulde
vera snodigt å høyre um han fekk Jesus sjølv til å
hange ihop. Lat gå, tenkte eg; det er ein Freistnad;
gjeng det ikkje, so er det ikkje meir; eg gav meg til å
gå i Kvernhusheidi.

Til Folk som spurde kva ein Skulemeistar kunde hava
der å gjera sagde eg, at eg vilde sjå um eg kunde få
Greide på den Mannen. Det same sagde eg til Kapellanen
 -- han som er her, når Presten er på Storthinge -- ,
då han tok til å spyrja etter. Og eg gjorde meg kaut:
"det må vera Råd å få Greide på han Pål," lét eg
um, "når ein fèr smått og gjev seg Stundir". (Smålygnir
fær ein Tenar ikkje vera rædd.)

Kapellanen vara meg åt; men i Grunnen lika han at
eg lagde meg på Lur etter Pål; denne Ranglæraren
som ingin fær Tak på, og som er so vidt Teolog at ein
vanleg Prestemann ikkje letteleg sèt han fast, er dei i
Beit med, Kyrkjeherrane. Eg skýna at dette var eit
Høve som eg fekk nytte ut. "Sjølvsagt skal eg fara varlegt,"
sagde eg, "ikkje minst for Skulekrinsen si Skuld."
Kapellanen bad meg agte meg, men sagde ikkje meir; eg
heldt då på og gjekk i Kvernhusheidi.

Men eg tok det "i Ridir og Rykkjetak", so Folke i
Krinsen ikkje skulde bli rædde. Det er ikkje greidt for
Folke; det hev Borni å tenkje på; og Konfirmasjonen;
og Vårherre, og mykje og mangt; Andsvar er der til
alle Kantar; det var beintfram min Skyldnad å vera vâr.
Til dess eg var ute av Klemba då; -- um den Dagen
kunde koma. -- -- 

Av det eg høyrde skreiv eg upp det eg hugsa [fotnotemerke] ; eg

Fotnote: Det som her turvtest er medteki i Samandrag

Bokmeistaren.

SIDE: 373

vilde sjå um der var Samanheng. At eg hev gløgt
Minne kom då vel med; ein hugsar elles alltid godt det
Pål segjer. -- Uppskriftine kom etterkvart innpå ymist
anna av det eg i seinare Tidir hev vori upp-i eller tenkt
på; det hev mest vorti som ei Dagbok, dette. Men eg
læt deim liggje; dei inneheld eit og anna som det kann
vera Moro å sjå att." -- -- 

Tekst: Den burtkomne Sonen.

 -- -- Som i ei Profetsyn stig her den Dagen fram,
då Israel og Heidningheimen skal møtast i Faderhuse.

Og sjølve Jesu Evangelium stig fram: Gud er ikkje
Herre men Far; me er ikkje Trælar men Born; Verdi er
ikkje Fangehus men Heim; alt er nytt vorti.

Den burtkomne Sonen hev øydt sin Arv; han lìver
med Svinom til Slutt; hev ingin og inkje å halde seg
til. Men tenkjer han seg um og fèr heim att, so kjem
han heim meir enn han torde tru; Faderen er berre glad
når han fær heim att den burtkomne. Ikkje eit leidt Ord
hev han til denne Sonen som vildra seg so burt; han
tek imot den heimkomne med opne Armar, slagtar Gjødkalven
og held Gilde, og der er Glede og Spél og Dans.
Og til Eldste-Bror som knurrar segjer Faderen: du hev
alltid vori gild Kar, og alt mitt er ditt; men når den
burtkomne kjem heim att, so skal me vera glade.

Dette er den Faderen Jesus forkynte, Faderen frå
Evangelie. Han er glad i Borni jamvel når dei kjem
burt; og finn dei heim att, so kann det vera so skralt
med deim som det vil, og dei kann have fari so gali
som ein fara kann: glad og berre glad er Faderen; han
tenkjer korkje på Skadebot eller Straff.

Den Faderen me er rædde, den Faderen som ikkje
kann tilgjeva eit Barn utan han fær Offer og Blod, det
er ikkje den Faderen Jesus forkynte.

SIDE: 374

Tekst: Herren din Gud, Herren er ein; og du skal elske
Gud av alt dit Hjarta, og du skal elske din Næste
som deg sjølv.

 -- -- Som Orde um Faderen er Jesu Evangelium, so
er Bòde um Kjærleiken Jesu Lov: Guds Lov i den høgste
Tolking.

Og i den høgste Tolking er Lov og Evangelium eitt.
Gud er Faderen som elskar oss; Borni må då og elske
Faderen. Men elske Faderen er å halde Bòdi hans; og
Guds Bòd til oss er: du skal elske din Næste.

Du skal unne din Næste som du unner deg sjølv; alt
det du vil at andre skal gjera mot deg; det skal du og
gjera mot deim; so tolkar Meistaren Lovi og Profetane.

Greidt skilde stend dei tvo Heimane no: der Sjølvhugen
råder er Trollheimen, "Verdi"; der Broderhugen
råder er Mannheimen, Gudsrike. Millom desse tvo Heimane
stend Messiasstriden; der må me alle vera med.
Gjev han snart må vinne, den vigde!

Tekst: Den Lovlærde.

 -- -- Korleis vinn me ævelegt Liv? Det Spursmåle
vert framsett fleire Gongir.

Vinne Live er å vinne Rom i Gudsrike, der alt vondt
er yvivunni og fyrst og fremst Dauden; ævelegt Liv og
Guds Rike er tvo Ord for den same Ting.

Til dette Spursmåle svarar Jesus: når det store Gudsrike
kjem veit ingin utan Faderen åleine. Men det
Gudsrike som det gjeld um for både sidan og no, det
vinn kvart Menneskje når det sjølv vil; for det er innantil
i oss.

Den som hev Gudsviljen lìvande i seg, han er i Guds
Rike. Og di fleire det er som gjenomfører Gudsviljen,
di fleire det er som gjer Broderlovi til Liv, di nærare
kjem og det store Gudsrike. Me skal då ikkje gå og
spyrja etter det; me skal lìva det fram; då kjem det;
då er det komi.

Denne Grunnlovi: du skal gjera Guds Vilje, er fleire

SIDE: 375

Gongir uppskrìvi, liksom til framifrå Trygd. Men endå
hev me gløymt ho.

Me skýnar ho ikkje. Det er hard Tale; kven kann
høyre honom? Og dei Skriftlærde vitnar frå alle Preikestolar:
me kann ikkje halde Bòdi.

Eg sjølv -- heldt Pål fram -- gjekk i mange År og
trudde på dei Skriftlærde. Og eg vart sjølv ein Skriftlærd,
og tala som dei. Då me ikkje kann halde Bòdi,
sagde eg, so bryt me deim; men me skal angre at me
bryt deim; kvar Kveld skal du angre at du kvar Dag
bryt deim; då vinn du ævelegt Liv. For ikkje Lovi
gjeld det um, men Angeren.

Men den Dagen kom, då eg vart utrygg på min Visdom;
eg gjekk til Meistaren på nytt Lag. Og spurde
på nytt: korleis vinn eg ævelegt Liv. Han svara som
fyrr: hald Bòdi.

Eg sukka og sagde: eg kann ikkje, Herre. Han såg
på meg og svara: du vil ikkje, Bror min. Der stod eg
rådlaus; eg trudde ikkje Meistaren.

Då kom det ein vågall Tanke: enn um du trudde
likevel? Hev nokre Galilæa-Fiskarar kunna gjera Guds
Vilje, so kann vel du au; um du freista å vilja?

Modig var eg ikkje. Men sistpå våga eg Freistnaden.
Og smått um Senn tok det til å ljosne. Ein Dag
skýna eg at eg var på rett Veg, på Vegen heim til
Faderen.

Alt snudde seg. Tilvære vart Broderheim og Gudsrike;
Meining vart der i Live; og di mindre eg tenkte på
Syndi, di meir Hug fekk eg til det gode. Men når eg
synda, som eg enno gjerer, kor vel eg kjenner at det gode
er best, so fær eg Tilgjeving so sant som eg sjølv tilgjev.

Det er Viljen det gjeld um. Gjev Gud ditt Hjarta, so
vert hans Vilje din; og då er du i hans Rike.

Tekst: Lat dykkar Ljos skine for Folk, so dei ser dykkar
gode Gjerningar og priser Faderen som er i Himlom.

 -- -- Live vårt skal vera som det kveikte Ljose.
Det skin, av di det ikkje anna kann; du gjer det gode

SIDE: 376

drivin av din inste Hug; det er Ljose som rolegt og
stillt brenn i sin Stake.

Eit kveikt Ljos, det er Ljos alligjenom og noko reint
anna enn den Utanpå-Gliming som Farisæarar kann brikje
med. Og ved å gjera det gode forkynner du det.
Forkynner det på beste Vis; det gode som vert sagt oss
kann me tru; det gode me ser gjort kann me ikkje tvìla
på. Og den som ser gode Gjerningar priser Faderen,
og fær kannhende sjølv Hug til å gjera det gode.

Elles skal me vera som Folk flest. Fastar me, so
tarv ingin hava Greide på det; vår eigi Upptukting er
vår eigi Sak; lat andre likso godt tru at me held Høgtid.

Den smale Vegen skal me gange: fara fram utan Bråk
og taka Verdi som ho kjem. Han som ser i Løyndom vil
løne oss i Synom: på Lengdi vil det vise seg at Vegen
vår var rett. Og um me er småe og arme og lite
magtar: det minste gode som vert gjort, og ikkje på
Framsyning gjort, legg Meining i Live; den som berre
gjev ein av dei minste ein Drykk Vatn skal ikkje sakne
si Løn. Og Fatigkona som lagde sine tvo Skilling i
Tempelkista gav meir enn nokon rik; for ho gav alt det
ho åtte.

Lat Ljose ditt skine; lat Folk sjå dine gode Gjerningar;
då priser dei Faderen; dei ser at det gode er ikkje
berre Snakk.

Tekst: "Hata Far og Mor og Kona og Barn og Bror
og Syster, ja sitt eigi Liv" må den som vil vera Jesu
Læresvein.

Live er ei Offerferd. For alle. Kvar og ein som lìva
skal, um han fylgjer Jesus eller han fylgjer Verdi, -- 
smått um Senn lyt han gjeva upp det eine etter det andre
av det han hadde kjært. Spursmåle er um Tapi skal
vera Tap, eller um ein kann få gjort deim um til
Vokstr-Vilkår.

Den eine etter den andre av deim du var glad i fell
burt. Eller kjem frå deg. Kvar hev sin Veg; og meir

SIDE: 377

og meir vil Vegane skiljast. Etterkvart er du glad du
kann få helse på ein Vén eller Kjenning so ender og
Gong; di meir du eldest, di einslegare gjeng du. Jamvel
Borni dine kjem burt for deg. Kannhende er du sistpå
reint åleine. Live sjølv må du lata til Slutt.

Jesus krev at du ofrar det som elles vert teki, og ofrar
det so friviljugt som du skulde hata det. Friviljugt
skal du taka upp den Livsens Lagnad som er deg sett;
for det som vert teki frå deg er Tap; men det som du
ofrar vert Vinning. I Offere gjev du deg sjølv, og fær
deg rikare att. Ved Tap minkar du; ved Offer veks du.

Djupt såg Meistaren her. Og sjølv gjekk han den
Vegen han viste. Me skal fylgje Meistaren. Og um Vegen
er tung skal me gange han viljugt. Og beda som
han bad: ikkje min Vilje, men din. Kvar som bed den
Bøni rett fær meir enn han skýnar; og roleg og trygg
gjeng han fram med Krossen sin på Rygg, um det so
skal bera til Golgata.

Hata, viljugt ofre, det ein heng fast ved, det er Vegen
til Sjælefridom.

Tekst: Fylg meg!

 -- -- Det er Tollmannen Levi, Meistaren talar til. Og
han segjer berre: fylg.

Men Levi skýnar kven han hev for seg. Og Tollmanns-
Samvìtet
hans hev sagt han, at han treng ein Vegvisar
som denne, um han skal nå Gudsrike. Han segjer
då ikkje eit Ord; stend berre upp og fylgjer.

Det er ikkje mange som tek det so.

Bed Meistaren oss fylgje, so høyrer me ikkje. Men
hender det at me høyrer, so svarar me.

Nei, Meistar, segjer me, fylgje deg kann me ikkje. Men
det tarv me ikkje heller. Det me skulde gjera hev du
gjort; og den Straffi me skulde lide, leid du; so at no er
me frelste. Og me veit, at når me ein Gong kjem og
bankar på Himilporten, so slepp me inn; du hev sjølv
skaffa oss Inngangskort. Men Anger og Bønir må til;
og det skal me ikkje gløyme. Farvel, Meistar!

SIDE: 378

Det er enno berre ein Tollar her og der som stend
upp utan Snakk og fylgjer, når Meistaren kallar.

Tekst: Ein rik gjeng ikkje letteleg inn i Guds Rike.

 -- -- Jesus likar denne Guten som hev haldi Bòdi
frå sin Ungdom av; min Svein kann dette bli, tenkjer
Meistaren. Og han segjer: vil du vera fullkomin, vil du
nå det høgste, so sèl alt du eig og gjev det til dei fatige;
kom so og fylg meg.

Men her er Sveinen bundin: han er rik. Og Rikdomen
held han fast; heilt kann han ikkje fylgje Meistaren.
Han gjeng sorgfull burt.

Nokon Mammonstræl i vanleg Meining er han ikkje;
han er god Israelit og hev haldi Lovi. Men Mammon
er speleg; når den Stundi kjem då det gjeld, bind han
den beste. Og for den som då læt seg binde er alt avgjort.

Fårleg er denne Heimsens Gud. Det er vanskelegt
for ein rik å bli frelst; utan Gudshjelp er det rådlaust
som for Kamelen å koma gjenom Nåleauga; vera i
Mammons Vald er som å vera seld til den vonde.

Det er ikkje ofte at ungt Folk kjem i hans Vald; annan
Trolldom plar Verdi lokke Ungdomen med. Og lokke
skal ho; Huldreheimen med si Hildring og Draging er
ein Skule; og me treng den Skulen; mang ei Lekse hev
me der å lære; kvar Lekse heiter ill Røynd. Og det
ein hev røynt, det bind ikkje lenger; alltid friare vinn
ein uppetter og fram.

Men den Mammon fær Tak på slepp sjeldan laus;
usæl den som kjem i hans Kløar. Etter Huldreheims
Lov skulde ein vera rikdomsbundin til dess ein sjølv vart
rik; men denne Heimsens Gud gjer sine Dyrkarar blinde.
Ein tykkjer ikkje ein vert rik. Ikkje rik nok; ikkje so
ein kann vera trygg. Kor mykje ein fær må ein hava
meir; og meir må hava endå meir; det ein hev vunni
er Dogg i Sol og ikkje til å tru; ein kavar dess meir
di rikare ein vert; fær aldri Tid til å tenkje på Næsten.

SIDE: 379

Rein Sjukdom kann Mammonstrældomen bli. Det hender
at rike Folk gjeng og tiggar til sin døyande Dag; ja det
hender at dei ligg og svelt ihel med Gullposar nedgravne
i Sengjehalmen.

Ingin kann tena Gud og Mammon. Den rike Sveinen
heldt Bòdi med' han var ung; då han kom til Vegaskìle
var han for veik; og so vert han Mammonstræl når han
vert gamall.

Sæle er me fatige!

Tekst: Gjev Keisaren det som høyrer Keisaren til ...

 -- -- Keisaren er den verdslege Magti. Den hev sitt
å gjera. Og til det treng ho Skatt, som og til seg sjølv.
Den Skatten skal me gjeva ho.

Men Gud skal hava det hans er. Hans Bòd skal me
lyde; hans Arbeid skal me gjera. Borni hans er me; og
som alt hans er vårt, so er alt vårt hans: heile Live
vårt gjev me til Framhjelp for hans Vilje. Og då fyrst
vinn me Live sjølve: fær Innhald, Meining, Hugnad i det.

 -- Eg meinte at i Staden for Keisaren må me no
setja Samnøyte eller Folke.

"Det kann me," svarar Pål, "um me trur at det er
Folke som hev Magti."

"Ja det er det vel?"

"So skulde det vera. Men enno hev me ikkje vunni
fram.

"Meir og meir vert det Mammon som rår, i Rikslive
som elles. Hans Tenarar er då dei som i Røyndi styrer;
men alle kann ikkje styre alltid; Baglar og Birkebeinar
ligg i Krig. Det kjenner me til; den Krigen gjeng ofte
yvi Lande. Kvar Flokk segjer: Staten, det er me; og
den Flokken som vann sist styrer til næste Ufreden. Hèrfange
vert bytt millom dei fremste i den Flokken som
vann; Folke fær eit Grand mindre, men sidan gjerne eit
Grand større Skattar.

"Når Politiken ein Gong vert Samarbeid millom Brørar
i Staden for Krig, då vil me med Sanning kunna

SIDE: 380

segja Folke eller Samnøyte i Staden for Keisaren eller
Magti. Gjev det ikkje vart for lengi til!"

Tekst: Han som frå Upphave skapte deim, han skapte
deim Mann og Kvinne og sagde: difor skal ein Mann forlata
Fader og Moder og halde seg til Kona si; og dei tvo
skal vera eitt Kjøt.

 -- -- Verdi må i Ægteskapsspursmål halde seg til
Moses; hans Skipnad er for dei harde Hjarto. Men her
set Meistaren upp det Ægteskape som han kann godkjenne.

Det er bygt på Guds Skipnad og hev tvo Fyrimål:
Sjølvfostring og Barnefostring. Og det Gud hev samanbundi
skal eit Menneskje ikkje skilja; Far og Mor stend
saman um Arbeide til dess den nye Ætti er framvaksi.

Ålvor er Ægteskape og ikkje Leik, Hugnad og høg
Glede skiftande med Arbeid og Strid, og stundom med
Sorg og Saknad. Men Vokstr er det for Far og Mor
ikkje minst: i Ægteskape vert dei tvo Menneskjehelvtine
eitt, veks saman til det heile Menneskje. Og berre det
heile Menneskje vinn den heile Livsrikdom.

Me ugifte er Halvmenne: Mannen for seg eller Kvinna
for seg; ikkje veksande Greinir på Livstrée med Blomar
og Alde, men Kvist som turkar og fell. Meining fær me
i Live vårt, når me nyttar det rett: ofrar det for Brørane,
som mange hev gjort, og som Meistaren gjorde; og
Livsverk er her alltid som krev slike Offer. Men dei
gifte med sine Barneflokkar er Live sjølv som grønkar
og veks. Gifte seg er å gange inn i det store Samanheng;
gjenom Ægteskap når ein Livsens Fullnad.

Difor skal Mannen forlata Far og Mor og samle seg
på dette Livsens største: å byggje seg Heim. Og som
Mann og Kvende når sitt eigi høgste i den Heimen dei
bygde og i Samyrkje der, so byggjer dei seg ut yvi seg
sjølve i Borni; desse veks i den gode Heimen som i ein
Hage og mognast til Live som alltid veks nytt.

Den som kjenner seg drìvin til Ute-Liv, han kann mistaka

SIDE: 381

seg eller han kann hava Rett. Hev han Rett, skal
han ikkje gifte seg; tek han i Miss, so skal han ikkje
gifte seg fyrr han ser han tek i Miss; mitt Livs store
Synd kom av, at eg for seint skýna dette.

Tekst: Tenkjer de at desse Galilæarar var Syndarar
framfor andre Galilæarar, med di dei hev lìdi slikt?

 -- -- Fullt upp hev Tilvære av svarlause Spursmål.
Mangt synest meiningslaust og mykje synest fælt. Saklause
lid vondt og Illmenner hev det godt; sùme rotnar
av Vel-livnad og andre brotnar i Liding; rett som det er
hender Ting so ville at du berre stend og glor: er det
Faderen eller Fenden som rår, eller gjeng Verdi styrelaus?

Slikt som at eit Tårn ramlar ned på Måfå og slær
ihel kven-som-helst, tek Born frå Mødrar og Foreldre
frå Born, og øyder Ungdom som brann etter Liv; eller
slikt som at ein Landshovding gjer seg Moro av å blande
Blod av Ofrarar saman med Blod av Offerdyri deira; slikt
og dilikt og verre og verst, -- kann det anna vera enn
Vìtløyse og Villspél?

Me skal ikkje spyrja um slikt, segjer Meistaren; me
greider det ikkje kor som er. Og kvar for seg hev nok
med sitt. Spursmåle for meg er ikkje det um Pilatus
og Offerblode eller det um Tårne i Siloam; for meg
gjeld det, korleis eg kann nytte mitt Liv rett.

Det som ser villt ut for oss kann endå hava ei Meining.
Me skal hjelpe og lindre den Naudi me når; men
der vår Magt ikkje rekk, og der vårt Vìt er for stutt,
der fær me leggje alt i Handi åt honom som ser til
Grunnane.

Tekst: Døme ikkje!

 -- -- Sæle er me, som slepp å døme.

Domar kann berre ein vera: den allvìtande. Alt må
den sjå og skýna, som skal felle ein rettvis Dom.

SIDE: 382

Me andre hev æveleg nok med å døme kvar seg.
Det skýnar me dess betre, di meir me lærer.

Syndi tarv me ikkje døme; den er dømd, og dømer seg
sjølv. Men Syndaren laut ein fyrst forhøyre. Og når
det heile Samanheng kom upp, so vilde me skunde oss
ned av Domarstolen att; me vilde forstå, at der hadde
me Inkje å gjera.

Eit Ord er sagt ein Gong som aldri døyr; so ofte ein
Jesus-Svein fær Hug til å døme, so minnest han det og
gløymer sin Dom: den som er syndefri kaste den fyrste
Steinen!

Meistaren sjølv dømde ikkje. Strenge fall Ordi hans
um Skrymting og Synd; men stod han framfor Syndaren,
so såg han den djupe Samanheng; og han sagde: eg dømer
deg ikkje; synda ikkje meir.

Lat oss takke Gud, at me slepp å døme!

Tekst: På Mose Stol sit dei Skriftlærde og Farisæarane;
alt det som dei segjer at de skal halde, det skal
de halde og gjera ...

 -- -- Jesus var ingin Sektskìpar. Han vilde ikkje
samle ein Flokk ikring seg; han vilde samle Borni kring
Faderen.

Harm vart han stundom, når han kom til Temple og
såg alt Ustelle der; og på Skriftlærde og Farisæingar
hadde han mangt å segja; gjer ikkje deira Gjerningar!
byd han. Men til Temple heldt han seg; og Sveinane
skulde halde alt det som frå Mose Stol vart påbòdi.

Me tek det på same Måten.

Mangt kann vera å segja på våre Tempel au. Men
Tekstane er Jesu Ord; og Tolkingane hev so mykje av
honom som våre Skriftlærde hev kunna vinne seg
fram til.

Og me skal ikkje skilja oss ut. Verdi trur gjerne at
utskilde er utvalde; og Serkyrkjur og Serflokkar lagar seg
rett som det er. Men so skal det ikkje vera millom oss.
I ytre Ting er me som andre. Berre i vårt Liv skìl

SIDE: 383

me oss ut, når so må vera: me læt Ljoset vårt skine,
so Folk ser våre gode Gjerningar.

Tekst: Når Menneskjesonen kjem i sin Herlegdom ...

 -- -- Eit Bilæte av Domen gjev Meistaren her, i si
siste Tale hjå Mattæus.

Berre ein Ting vil Menneskjesonen spyrja um på den
Dagen: hjelpte du den som du såg trong Hjelp? Men i
dette eine ligg alt. Den som hjelper Næsten når han
er i Naud, han viser dermed at han elskar sin Næste;
og den som elskar Næsten gjer Guds Vilje og viser dermed
at han er Barn av Faderen. Ja Domaren segjer:
det at du hjelpte din Næste når han var i Naud, det
vert rekna som du hadde hjelpt Menneskjesonen sjølv;
han helsar deg då velkomin i sitt Rike.

Men den som såg sin Næste i Naud og ikkje hjelpte;
såg ein Bror svoltin, tyrst, framand, nakin, i Fangehus,
og var like sæl, han vert utan Nåde burtvist.

Det vert ikkje spurt um anna enn dette i Domen, segjer
han som døme skal. Hev du stelt deg rett mot Bror
din? Etter det åleine vil Domen falle.

Lat oss ikkje gløyme det!

Johannes, Broder og Lùthavande i Trengsla og i Rike
og i Jesu Kristi Tolmøde, legg i 2dre og 3die Kapitel av
Opinberringi fram Jesu Helsingar til Kyrkjelydom:

Du Efesus, eg veit um dine Gjerningar og ditt Arbeid
og ditt Tolmøde. Du Smyrna, eg veit um dine Gjerningar
og di Trengsle og din Fatigdom. Du Pergamus, eg
veit um dine Gjerningar. Du Tyatira, eg veit um dine
Gjerningar og din Kjærleik og di Teneste og di Tru og
ditt Tolmøde og dine Gjerningar. Du Sardes, eg veit um
dine Gjerningar. Du Filadelfia, eg veit um dine Gjerningar,
og du hev haldi mitt Ord um Tolmøde. Du Laodikæa,
eg veit um dine Gjerningar.

Til alle hev Messias Krav um Gjerningar; og åt alle

SIDE: 384

hev han Løni: den som sigrar, honom vil eg gjeva å
sitja med meg på min Kongsstol, liksom eg òg hev sigra
og sett meg med min Fader på hans Kongsstol.

Jesus er frå fyrst til sist den same. Ikkje ein Bokstav
eller ein Tytill av Lovi skal forgangast, byrjar han i
Bergpreika; sæle er dei som held Guds Bòd, endar han
i Opinberringi.

På honom kann me då trygt tru. Og tru på honom
er å fylgje honom. For hans Liv og hans Lære er
eitt; han er i Sanning Meistaren.

II.

Ustødt hev det gjengi med Sundagsstundine i Kvernhusheidi
no eit Bìl.

Pål vanka mykje hjå Bror sin, han Gunnar, i hans
siste Tidir. Han såg at det bar ned-yvi med han, og
sat då hjå han det meste han kunde; "han hev ikkje
andre enn meg no," sagde Pål. Han var i det heile
komin godt til Lags med Bror sin, trass i alt som stod
imillom.

Det var stilna av med Bygdedrøse um han Gunnar au
no. Mannen var klen og hadde ikkje langt att, so Folk
lét han vera. Den Rikdomen det hadde gjengi Ord um
ei Stund, den skulde det heller ikkje vera stort med; og
kven bryr seg um ein Mann som skal døy, når det ikkje
er noko etter han?

So kom dette bråe Fråfalle. Og Likferdi og ymist
anna.

Likferdi var rett stor; Ætt og Ættekjenningar fylgde.
Millom Kjenningane vart det lagt Merke til gamle Per
Åse, eller Per Hòve no, han som sìt med den Garden
Gunnar var Odelsmann til; han eldest og tenkjer vel på
Fred no, Per.

Av Ætti var det Systeri, Serina Hòve -- Dotter hans
Enok, Enkja etter Lensmann og Storthingsmann Bø nord
i Fjordane -- , som Folk gådde mest etter; det er lengi
sidan ho var på desse Kantar no. Staut Kone er det;

SIDE: 385

og visst ikkje lite stor på det, segjer Folk; men for
henne og Pål hev vel denne Likferdi vori som ei Utsoningshøgtid.

Ho hev havt imot Bror sin alt frå den Tid han selde
Hòve; og kven kann undrast på det. Heimetufti er
kjær for alle; og at Jordi fekk "for mykje Magt" med
han Pål, det hev ikkje ho kunna skýna meir enn andre;
det plar kje vera Jordi som no for Tidi hùgbind
Folk.

Tankar hev ho vel gjort seg av ymist Slag, som so
mange gjorde. Men Folkedrøse um Pål og Evelinde
tagna snart; og sidan var det ingin som kunde finne på
noko, større. Og at Pål er ein Mann som ikkje fèr med
Fjas, det hev ho meir og meir skýna. So hev ho tenkt,
at det nytta ikkje å harme seg yvi dette lenger; og ved
Gravi, der all Ufred stilnar, hev då denne Knuten au
vorti løyst.

Etter Likferdi var ho innum i Kvernhusheidi, der ho
visst aldri fyrr hev sett sin Fot; og dei tvo Sønine ho
hadde med seg fylgde henne. Det som er att av det
gamle Hòvefolke hev då endeleg funnist no. Pål er
reint glad for dette, som rimelegt kann vera.

Dei tvo Sønine vart au åtgådde, både den eldste,
han Bård (som no gjeng på Jordbruksskulen), og ikkje
minst den andre, han Einar. Det er etter Enok Hòve,
Morfar sin, denne er uppkalla; og at dette hev kveikt
Tankar og Drøs um at Guten tenkjer på "Morfarsgarden
sin", kann ein skýna. Serskilt vel fagna vart han i
Kvernhusheidi au, skal "Maren Doktar" ha fortalt; det
med skulde vera noko å gjera seg Tankar av. Men
Pål berre smiler når slikt vert nemnt; det er då visst
Inkje å høyre etter.

Sidan hev Pål vori nord i Fjordane hjå Syster si eit
Bìl, og hjelpt henne med noko Arbeid; det finst ikkje
Arbeidsfolk der heller, må-tru. Enkja driv Garden åleine
no, med Einar til Hjelp -- dei andre er på Skular eller
på Krambu -- ; ein Bror som Pål kann då vera god
å hava å taka til; og han vart verande der nord ei
god Stund.

SIDE: 386

No er han heime att; og alt er i sitt gamle Gjenge.
Sundagsstundine med. Dei hev eg sakna; um eg ikkje
kann vera med jamt, so er det alltid godt å vìta at ein
hev deim. Helst no, då eg hev vorti so vidt kjend med
Pål og Måten hans, at eg kann gå noko meir på med
Spursmåli mine. Eg veit elles ikkje korleis det hev seg;
Spursmåli sprengjer ikkje so på som fyrr, minst når
eg er i Kvernhusheidi. Ja når Pål talar, kjem dei
gjerne reint burt; han hev sin eigin Måte, han, og bryr
seg lite um Spursmål av dette Slage. "Me skal ikkje
vera Teologar," segjer han; "me skal fylgje Meistaren."
Men han vedgjeng, at eit Grand Rydjing kann turvast
her og der; for "mangt kann bli ugreidt, når Meistaren
vert tolka etter Sveinane og ikkje Sveinane etter Meistaren."

Um Gunnar, Bror sin, fortèl han ofte; den Mannen
hev vori ute i mangt. Og Trui hadde han reint misst.
Men han kom seg i den siste Tidi. "Han var ein burtkomin
Son," segjer Pål, "og Faderen kunde han ikkje
finne. Men han fann Menneskjesonen; og hjå honom
fekk han Kvile; og det er so: den som finn Menneskjesonen
er heime, um han so ikkje sjølv skýnar det."

Det er hùglegt i Kvernhusheidi. Gamle Maren held
godt i Stand. Og ho lær kaut, når Pål kallar henne
Kona si. Det er utrulegt at han hev kunna få so vidt
Skikk på Maren Doktar; men det er vel som han segjer;
"med det gode vinn ein på um det so var den Vonde
sjølv."

Sundags Kveldyktine er gilde som dei hev vori. Stort
er ikkje Lage; Pål "forkynner Gjerningar", må tru. Og
dei nyfikne er burtkomne no; det einaste kann vera ein
Bykar stundom (som denne Sunde, Målaren som låg her
ifjor og måla Heialandsvatne og noko av Lyngheidi der
 -- "kann dere ikkje se hvor vakkert her er da?" undrast
Sunde, når han såg at Folk helst småflirde -- ;
når Pål tala eller las, sat han gjerne med ein Blyant
og teikna han av; "forbanna karakteristisk Hode!" sa'n).
Det er dei gamle som held ut, nokre av deim då; og
so kann det vera ein og annan ny, ein som vil hava

SIDE: 387

Greide på Pål, eller som undrast på, "um desse Ting
hev seg soleis"; nokon Sektskìpar vert Pål ikkje.

Og endå kunde ein ha venta noko sovori, segjer dei
som kjenner han frå yngre År. Han var ein djerv Kar
då, og ikkje rædd Strid; fremst vilde han gjerne vera,
og hadde eit godt Lag til å få Folk med seg. Men so
kom han innpå desse nye Synsmåtane sine; og då
skifte alt um; han fekk Folke mot seg i Staden for med
seg. Og myrke Tidir kom; tungt fekk han å bera; og
det hev teki på han; sidan er han ein annan Mann.
Med alt det han enno hev att av sitt gamle djerve Lag,
 -- i sitt Liv hev han vorti stillfarande og småfarande.

Upp i Åri er han au komin, ikkje so lite. Enno er
han full Kar, både sterk og seig, med klåre gløgge
Augo og Andlit rolegt og greidt; men Skjegge under
Hòko og rundt Kinni kvitnar, og det tette myrke Håre
tek til å gråne; "det lid til Vinters," smiler han. Og
det er Fred og ikkje Strid han no tenkjer på.

Sundagsstundine i Kvernhusheidi er ikkje "Uppbyggjelsar"
men Lag; me røder um laust og fast, og kvar
kjem med sitt; nytt frå Bygdom vert fortalt, og Sogur
gjeng; er Maren stundom med, so dukar ho upp med
mykje og mangt; sist hugsar eg ho fortalde um Carolus
Magnus, som plar sjå inn-um henne når han driv so
att og fram "millom Tukthusi"; han er komin heilt-upp
på Fantestìg no.

Pål vert spurd til Råds um ymist; han skýnar seg
på jordiske Ting au. Og fortelja kann han. I seinare
Tidir hev han etter Bror sin fortalt ymist um Tilstand og
Arbeidsvilkår i Amerika; det vert stridare og stridare
der med; so eg kann vel vera glad at eg ikkje fór dit,
som eg ei Tid tenkte på.

Men når det lid til Kvelds, tek Pål Testamente; og
då vert det stilt. Han segjer eit lite Opningsord; "Herre
kven skulde me gange til utan til deg; du hev Livsens Ord";
"Trøytte og mødde kjem me til deg, Meistar; hjå deg
er det Kvild"; so slær han upp eit Stykke i eit Evangelium
og les; han held seg til Evangelie for det meste.
Ofte les han upp Stykke or Bergpreika utan Tolking;

SIDE: 388

"her finn me Gudsorde reint og klårt". Men det han
vert spurd um svarar han på; og fær han eller einkvar
annan "noko å segja", vert det sagt. Bønir vert au
haldne; "men me skal ikkje brùka mange Ord liksom
Heidningane". Og berre Samfundsbønir skal me beda i
Lag; "den som bed for seg sjølv skal gange inn i Kòven
sin og lata att Døri, segjer Meistaren". Pål sluttar med
"den Bøni som inneheld alt": Fadervår.

Ofte vert det Samtale um det som er framført, eller
um Ting som heng ihop med det. Og Tilvisningar vert
upplesne og Tolkingar gjevne; sùmt kann då au koma
upp av det som eg hev arbeidt med og ikkje kunna
greide. Men meir og meir skýnar eg, at Spursmåli mine
er ikkje so fårlege som eg hev tenkt.

Son hans Unge-Salomon Storbrekke var i Kvernhusheidi
og skulde beda Pål hjelpe Far hans med noko Arbeid.

"Det er smått med Stundine," svara Pål. "Men no
er du Nils so stor; kann du ikkje sjølv hjelpe Far din
med sovori?"

Nei; Nils skulde på Amtsskulen.

"Ja so, Farr. Og sidan til Byn, kannhende?"

Ja; kunde han få noko der å gjera, so.

"Det fær du visst; det er Lande Byen lìver av, veit du.
Men Garden? Læt du Bror din få den?"

Nils mylte. "Vil han gå der og grava i Lorten, so
må han gjerne for meg."

"Nå, du er alt Gategut," sagde Pål. "Ja-ja; eg skýnar
Far din treng Hjelp; eg skal koma."

Då Nils var gjengin spurde eg: "kva Råd tru me
skal hava for det at Ungdomen vert so heimlaus av seg?"

Pål trudde ikkje det var so spelegt som det syntest.
"Ungdomen vert heimkjær att; Amerika og Byane fyllest,
og når ute er freista er heime best. Verre vert det
når den Dagen kjem, då Ungdomen spýrr etter Jord og
ikkje kann få; og den Dagen er ikkje so langt burte
som me tenkjer."

SIDE: 389

 -- "Du er komin til Lags med han Salomon au att no,"
sagde ein; "men han hadde mykje å segja på deg ei
Tid."

Pål lo. "Det var med han Salomon som med hitt
Folke; han trudde eg var galin. Men det lagar seg alt,
berre ein ikkje kjem i Ulag sjølv."

Tekst: Rikingen og Lasarus.

 -- -- Det store Kjærleiksbòde finn me på kvart Blad;
Sogo um den rike og Lasarus slær det fast på sin Måte.

Denne Rikingen er det Inkje å segja på. Anna enn
dette eine, at han læt Armingen liggje hjelpelaus utanfor
Døri si.

Men det eine er nok. Me veit kva Domaren vil segja
til deim på den vinstre Sida; og me veit kva der
stend: den som ikkje elskar Bror sin som han ser, kor
kann han elske Gud som han ikkje ser?

Den Stundi kjem då alt snur seg: Rikingen vert pint
og Armingen fær kvile. Ser ein Naud og kann hjelpe
men læt vera, so skal det koma ei Tid då ein sjølv lid
Naud, og då andre kunde hjelpe men læt vera. Fyrr
hadde Rikingen Tenarar i Flokketal til å hjelpe seg med
alt; no kann han ikkje få Hjelp av Lasarus dessmeir,
og det um han er aldri so i Beit; og når han vil hava
Lasarus heimsend til å vitne for Brørane sine, svarar
Abraham stutt: dei kann høyre Moses og Profetane. Han
meiner: det skulde du au gjort.

Ubroderlegt fór Rikingen fram og kann ingin Brorskap
vente; i Pinsla fær han liggje, til dess den siste Skjerven
av Skuldi hans er betalt.

Men Lasarus kviler frå sine vonde Dagar på Jordi;
han er i Abrahams Fang, i Paradis.

Lat ingin lide Naud! Um du var den rikaste i Verdi
og den gjævaste Abrahams-son: den verste Fillefanten
som ligg utanfor di Dør full av Sår, han er Bror din!

SIDE: 390

Tekst: Dei som styrer Folki held deim under Herrevelde,
og Stormennane brùkar Magt yvi deim; men so skal
det ikkje vera millom dykk; den som vil vera stor millom
dykk skal vera Tenaren dykkar, og den som vil vera den
fyrste millom dykk skal væra Trælen dykkar.

 -- -- So motsette er Heimsrike og Gudsrike.

Ufred er Live i Verdi. Du skal elske deg sjølv og
hata din Fiende er Grunnlovi der; stor er den som held
Brørar under Herrevelde og brùkar Magt yvi deim, og
Fyrstemann den som best kann slå til seg og mest leggje
under seg; det sterkaste Dyre er den største.

Men Gudsrike er Fred. Du skal unne jamvel din
Fiende som du unner deg sjølv er Grunnlovi der; stor er
ikkje den som tek og krev, men den som hjelper og gjev;
Tenaren og Trælen er stor; han tenar og trælar av Kjærleik
og for Systken; størst er den som elskar mest.

Alra-størst er Menneskjesonen, som mest heilt kjende
seg i Samanheng med Ætti.

Tekst: Eg er ikkje komin til å kalle rettgerdige men
Syndarar til Umvending.

 -- -- Dei friske treng ikkje Lækjar; den Sonen som
er heime tarv ikkje koma heim. Syndaren, den burtkomne,
han som hev fari villt og sistpå kannhende gjeng
og gjæter Svin, åleine og forkomin, det er han som treng
til å snu, søkje ny Veg, finne heim; og til å rettleide
slike er Meistaren utsend. Han veit at der er meir
Glede i Himilin yvi ein Syndar som snur enn yvi ni og
nitti rettferdige; det er for den heimkomne, Faderen held
Gjestebòd; han veit, at lengi nok hev Stakkaren havt det
vondt.

Dei rettferdige er ikkje dei sjølvrettferdige; kva Jesus
meiner um deim fær me vìta i Sogo um Farisæaren og
Tollaren i Temple. Der stend Farisæaren og hyggjer seg
med si Rettfærd; med honom er det då ikkje meir; han
må vera for den han er. Men Syndaren, som vedgjeng

SIDE: 391

si Synd og dermed vender seg frå ho, han gjeng
rettferdiggjort heim til sitt Hus; for honom er der Framvon.

Han er ikkje langt komin som kann gjera seg til av si
Dygd; ingin kyter av si Rettferd som veit, at det gjeld
å nå fram til det fullkomne.

Tekst: Det er dei siste som skal verte dei fyrste, og
dei fyrste som skal verte dei siste.

 -- -- Det galdt for Israel og det gjeld for oss: mange
som trur seg i fremste Rad vil ein Dag finne seg millom
dei attarste.

Mange er kalla men fåe utvalde; fåe fylgjer Meistaren,
so dei kunde bli Medstridarar og Medstyrarar i Rike
hans. Me er millom dei mange; lat oss sjå å vinne
oss fram millom dei fåe; me er trygge når me gjeng
den Vegen Meistaren hev vist oss.

Gudsrike hev me lìvande i oss frå den Stundi av,
då me gjorde Faderens Vilje til vår Vilje; og med
Gudsrike innantil i oss kann me aldri bli utestengde.

Tekst: Fødsla i Betlehem.

 -- -- Denne Sogo hjå Lukas fortèl, korleis det gjeng
til når Menneskjesonen vert fødd. Og han vil lata seg
føde i oss alle.

Menneskjesonen som og er Gudssonen, det er i kvart
Menneskje Barneviljen som er eitt med Viljen åt Faderen.
Og når den fødest fram, vert Mannahugen til eit Tempel
med Høgtid og Englesong, um han fyrr aldri so mykje
var ein Stall.

 -- "Dette er den åndelege Meining i Sogo," sagde
eg. "Og når me held oss til den, so tarv me vel ikkje
bry oss um, at Mattæus og Lukas fortèl kvar sitt um
Fødsla i Betlehem?"

"Nei," svara Pål. "Me kann taka det rolegt med det,
berre me høyrer Meistaren. Og Meistaren nemner korkje

SIDE: 392

Betlehem eller Nasaret; men um Ætti si segjer han
eit Ord som me skal merke oss: Bror min, Syster mi,
Mor mi er kvar den som gjer Viljen til Faderen i Himlom."

"Me kann då lata alle våre Spursmål i Bibelen liggje?"
spurde eg. "Som t. D. Skapningssogo ..."

"Eitt Spursmål er der som vedkjem meg: kva skal eg
gjera at eg kann vinne Live."

"Eller Sogo um Syndefalle?"

"Syndi er ikkje noko me skal studere; Syndi er det
me skal halde oss ifrå. Gakk burt og synda ikkje
meir! er Jesu Lære um Syndi."

Tekst: So elska Gud Verdi, at han gav Son sin, den
einborne, so kvar den som trur på honom ikkje skal verte
fortjona, men hava ævelegt Liv.

 -- -- Hjå Johannes brùkar Jesus andre Ord enn hjå
hine; men han viser den same Vegen.

At Johannesboki skìl seg so ut frå dei hine Jesussogune
kjem av, at ho er skrìvi åt Heidningkristne. Det
ser me av mangt, soleis av det at ho set Jødane so lite
høgt; ho læt Samaritanane gå fyri Jødane. Og det måtte
til, um Heidningane skulde bry seg um ho; Jødane var
ikkje umtykte i Hellas og Rom.

Det er ein serskild Messias ho fører fram au, ein reint
åndeleg Messias; den israelitiske, som skulde leggje
Verdi inn under jødiskt Styre, hadde Heidningfolki ikkje
kunna med. Ein Sanningskonge og Åndskonge vert
Messias; og Guds Son framifrå, Guds einborne er han;
han kjem då so langt upp frå den vanlege Verdi, at det
vert det same kvar han er fødd.

Ein slik Messias kunde Jødane au klara betre enn ein
Messias frå Nasaret. Det hev vori rådlaust for Judæafolk
å tru, at ein krossfest Galilæar kunde vera Messias;
men vart han Guds einborne, so kom Galilæaren meir
burt; og då gjekk det lettare.

Og endå var det verste att. Sjølve Jesu Ord var
utrulegt.

SIDE: 393

For Jødar som for Heidningar. Jøden trudde at Gud
var Far for Israel; men at han skulde vera min Far og
din Far, og at han kravde Kjærleik i Staden for Offer,
det var for høg ein Tanke for Jødar flest.

Lite bedre var det med Bòde um Næstekjærleik. Det
stod nok i Moselovi; men no hadde det fengi ny Meining;
Næsten var ikkje lenger våre næraste, vår eigi Ætt eller
vårt eigi Folk; Næsten var kven-som-helst; kvart
Menneskje me råka var Bror vår. Det kunde vera
Folk som me hata, Folk som me vanvyrde; og det kunde
vera Fiendar, Folk som vilde oss vondt; men elske deim
skulde me; Brørar med deim skulde me vera; me skulde
unne deim likso godt som me unnte oss sjølve; det var
eit umògelegt Krav. For Jødar som for Heidningar.

Men Apostlane visste, at Jesu Bòd var Guds Bòd. Og
når Folk ikkje skýna dette, so var der berre ei Råd:
ein måtte få deim til å tru det. Men skulde dei tru
Bòde, måtte dei tru Bòdberaren; og Apostlane preika
Tru.

All deira Tale gjekk ut på dette: Jesus, Messias eller
Kristus, er den gudvigde og gudsende som me må tru
på. Orde hans ser underlegt ut for Verdi, men det kjem
frå Gud og er Sanning; og det gjer oss sæle, når me
trur på det.

Med Tru meinte dei den Trui som fylgjer Jesus; som
gjer det han byd oss; Tru og Liv er eitt. Tru utan
Gjerningar er daud, sagde Jakob; um eg hev Tru so eg
kann flytja Berg, men hev ikkje Kjærleik, so er eg ingin
Ting, sagde Paulus; soleis preika Apostlane Tru.

Dei kunde då med Sanning segja, at den som trur
vinn Live. Tru er å gjera Guds Vilje; og den som gjer
Guds Vilje hev Live; han er Barn og trygg hjå Faderen;
vert ikkje fortjona; kjem ikkje under Domen; er innkomin
i Gudsrike; hev ævelegt Liv.

Med alle nye Ord i Johannessogo og Apostelskriftom:
det er Jesu Fagnadbòd som vert forkynt; og frå sjølve
Himilen tonar Guds Krav: honom skal de høyre!

 -- Lat oss høyre honom.

SIDE: 394

Tekst: Saddusæane segjer at det ikkje er nokor Uppstòdu,
og ingin Ande eller Engel; men Farisæarane vedkjenner
seg båe dei Ting.

 -- -- Det er slikt dei Skriftkloke slæst um.

Me les mykje um dei Sektine som her er nemnde;
Saddusæarflokken heldt seg strengt til Skrifti; men Farisæingane
hadde teki upp ymse nyare Lærdomar; av dette
vart der Strid, som vanlegt millom Teologar.

Men når det galdt Meistaren heldt dei ihop. Den
Mannen lika dei ikkje; han preika Guds Bòd i Staden
for Teologi; og dei var etter han på all Vis. Stundom
sette dei ut at han var i Pakt med Beelsebub; andre Tidir
var han ein Etar og ein Vindrikkar; og jamt gnåla
dei um at han heldt Lag med Tollarar og Syndarar; med
Farre og Fant hadde dei her sagt. Attåt dreiv dei på
og freista han med kloke Spursmål; kunde dei få sett
han fast i Skrifti, so vilde kje Folke tru han lenger,
meinte dei; og best var det um dei kunde få falsk Lære
på han; då var han med ein Gong ferdug.

Meistaren svarar på det dei spýrr um. Stutt og greidt
svarar han, og etter den strengaste rette Læra. So gjeng
han frå deim.

Han var ikkje send til å disputere Teologi. Til Folke
var han send, til dei ulærde og ukunnige, til Tollarar og
Syndarar, til alle som trong Hjelp og Rettleiding, til Levi og
Sakkæus og meg og deg; og det han skulde lære oss var
ikkje kloke Spursmål og Svar; det var Vegen til Live.

Tekst: "Seg at desse tvo Sønine mine må sitja ein
på den høgre og ein på den vinstre Sida åt deg, når
du kjem i ditt Rike!"

 -- -- Snilde Mor til Sebedæus-Sønine, ho vil hava
Gutane sine på den høge Sess; Herrar yvi Brørane skal
dei vera.

Det er den Håtten som i Verdi rår. Der likar ikkje
Folk å vera Tenarar; og skal dei tena må dei hava

SIDE: 395

god Løn. Meir likesæle um Løn er dei, når dei fær
gjera kvarandre vondt; for då kjenner dei seg Herrar.

Jamvel millom deim som Læresveinar vil vera er Herrehùgen
sterk. Sjølve Jakob og Johannes ligg på Kne for
Meistaren og bed um Herrehøgd; og Paven vil vera Herre
yvi Herrar og Konge yvi Kongar, um han aldri so mykje
kallar seg Tenar åt Tenarar.

Meistaren lærer oss noko anna. Og det i Gjerning so
vel som i Ord. Han gjekk ikring og gjorde vel imot alle;
han vaska Føtane åt sine eigne Sveinar; og som eg hev
gjort skal de gjera, sagde han. Det lærde Jakob og Johannes
etterkvart; og det må me au lære.

Men det er ikkje snart lært. Det er ei Lov som snur
Verdi um. Jesus erd en største Samfunds-Umveltaren som
hev lìvt; det var inkje Under at han vart krossfest.

Me kom til å tala um den gamle Paradis-Tanken.
"Der er meir Sanning i den enn me trur," sa Pål;
"Paradis hadde me i dei Tidine då Bror-Tanken rådde."

"Men Paradis," heldt han fram, "er enno til; me hev
alle vår Paradis-Tid.

"I Eden leikar den sæle Barndom.

"Men Barndomen gjeng og Ungdomen kjem. Og Ungdomen
nøgjer seg ikkje med Barnehagen. Ormen lokkar;
Ungdomen fell.

"Men Ormen er ingen Djevel. Det er Ungdomsdraumen
som lokkar og dreg; han segjer: du skal verte som
Gud til å kjenne godt og vondt; du skal vinne
Verdi. Og han hev Rett: Ungdomen skal lære å kjenne
godt og vondt; og han skal vinne Verdi. So han sidan
kann vinne yvi ho.

"Ut lyt då Adam og Eva or Hagen. Ut i den strenge
Livsstrid, som gjenom mange Nederlag skal føre deim
fram til eit nytt Paradis. Sæl den som finn Vegen!

"Fram stemner Ungdomen; fram vil han med sitt. Og det
ydder og brydder og veks og sprengjer på; det svell av
Liv i Kùmar og Knupp; kvart Blad og kvar Kvist vil
fram for seg; Ungdomen er Vårsevja, Vokstr-Viljen.

"Alderdomen ser på Ungdomen og undrast: kann
dette gange vel? Jamn må Vokstren vera, tenkjer Alderdomen.

SIDE: 396

Den eine Kvisten og Greini må vekse som dei
hine, so Trée ikkje vert skeivt; Samvokstr må der vera,
Samanheng; Alderdomen er Vokstr-Lovi.

"Vokstr-Viljen og Vokstr-Lovi synest vera i Strid. Ungdomen
vil sjå Framgang; Alderdomen veit, at Vokstr
kann ein ikkje sjå. So fell dei ut. Den gamle er for
gamall; han vil alt skal stå stilt, segjer Ungdomen. Den
unge er for ung; han ser berre sitt eine, segjer Alderdomen.
Men når Ungdom og Alderdom slæst, då kjenner
dei inst inne best, at dei treng einannan.

"Manndomen er Sambande. Den Vaksne arbeider med
Ungdoms Varmhug på sitt eine, men ser dette eine i
alltid klårare Samanheng med det andre; lìver i sin
Kvist, men kjenner seg i Samvokstr med Grein og Tre;
Vokstr-Krafti som kjenner og godkjenner Vokstr-Lovi, det
er Manndomen.

"Den vaksne minnest Ungdomen og skýnar Alderdomen;
Vaksnetidi er Sùmaren, då Våren mognast og rekkjer
Hausten Hand. Og når frisk Ungdom gjenom sterk
Manndom hev nått sin gode Alderdom, då ser Menneskje
ut yvi Livsvegen sin og vinn Klårleik. Då opnast
det nye Eden, der Barne Sæle gjeng saman med Ungdoms
Framhug og Manns Stødleik med Alderdoms Visdom;
alt skýnar ein då, og helsar den komande Vinteren
med Ro.

"Og Jesu Svein vinn seg meir og meir inn i det fullkomne
Paradis; Gudsrike."

III.

Jesus er ein fårleg Mann enno; det er ikkje ofte eg
vågar meg åt Kvernhusheidi.

Kapellanen hev alt eit Par Gongir spurt etter, um eg
hev fengi Greide på Kristindomen hans Pål. Eg svarar,
at enno kann eg ikkje anna finne enn at Pål held
seg til Skrifti. Men Kapellanen er ikkje nøgd med det.
"Mormonerne holder sig også til Skriften," segjer han;
"Spørgsmålet er, om man holder sig til Skriften i dens

SIDE: 397

Sammenhæng." "Det er ikkje Læresetningar han sèt
upp," svarar eg; "han legg fram Kravi til eit kristelegt
Liv; det er det han treng mest til å minne seg sjølv
um, segjer han. Noko i Trui som skulde vera gali hev
eg enno ikkje fengi Tak på; men er det der, so kjem
det vel fram ein Gong. Elles," legg eg til, "gjeng eg
ikkje so ofte på Møti hans no; der er fleire i Skulekrinsen
som ikkje likar det." "Ja det bør De tage Hensyn
til," segjer Kapellanen.

Det verste er at han hev Rett. Ein Tenar er ikkje
fri Mann, minst ein Tenar i det åndelege.

Presten er ikkje heller fri. Ja han er meir bundin enn
eg, av di han hev meir å fyri svara.

Di meir eg tenkjer på det, di meir skýnar eg, at eg
sjølv laut taka det som Presten, um eg var i hans Stad.
Um ein so berre vil tenkje på det "jordiske": skal ein
lìva av å vera Tenar, so må ein stelle seg so, at ein
hev Tillit hjå sine Fyrisette; og då må ein både lìva
etter Rituale sjølv og sjå vel etter deim som ein hev
under seg. For Prestane er det verst; det jordiske og
det himilske vev seg so ihop for deim; både Trui og
Live hjå sine Undermennar må dei agte på; ein
Skulemeistar som tenkjer, han vil vera reint uhugleg å
hava i Prestegjelde sitt. Helst um han gjev seg til å
høyre på Jesus, som liksom skulde vera Meistar for Presten
au; då vert alt utrygt. Og då gjeld det for Ålvor
å minne um "Skriften i dens Sammenhæng", eller
um det, at der er fleire i Skrifti å høyre på enn denne
eine.

Dei talar um at Trui skal vera fri Sak; Trui vert ikkje
fri Sak utan for eit Fåtal. Vanlegt Folk hev ingi Tru
sjølve; dei trur som andre; held seg til den Trui som er
godkjend, den som Folk flest held seg til; og so må det
vera; der er ikkje Råd med det. Prest eller Skulemeistar
hev då ikkje anna å gjera enn å leggje fram
den ålmenne Trui, Samfundstrui. Hans eigi Tru fær
vera hans Sak; i sitt Arbeid må han halde seg til Katekisma
eller gå sin Veg.

Gå skulde eg for min Part helst vilja, um eg elles er

SIDE: 398

glad i Skulearbeide mitt. Meir og meir tenkjer eg på
den Vollen og den Myri som Bror min vil selja meg;
Vilkåri er ikkje urimelege. Og me kunde hjelpast åt,
eg og han, so me greidde oss båe.

Berre den er fri som er sin eigin Mann. Og so kunde
eg halde Bryllaup! -- Ingeborg er alltid ung enno, og
vilde gjerne lære noko meir; helst lurer ho på å bli
Byfrue au, som snart sagt alle no; men me skulde vel
koma til Lags um den Ting.

Nå. Enno fær eg halde ut med Skulen eit Bìl; eg
hev for mykje att av Gjeldi frå Lærarskulen. Og fekk
Banken for hardt Tak på meg, so vart eg Træl um eg
var Gardmann au; og på ein Måte vart det verre: eg
hadde ikkje berre meg sjølv å svara fyri då. Pål røder
um, at det skulde vera som i gamle Dagar: at Jordi
høyrde Ætti til, so ein aldri kunde bli drìvin frå Garden;
men då kunde ein ikkje få låne Pengar på
Jordi heller; og so stod ein der. -- So her høver nok
ikkje hans bibelske Tankar.

Pål er Arbeidsmann på sin eigin gamle Gard no um
Dagen.

"Tolvgards"-Per eldest. Og Sønine hans er spreidde
som vanlegt i denne Tid; ein er i Byen, og ein til Sjøs,
og tvo i Amerika; men den eldste styrer Åse, Farsgarden.

Med Mìdelen minkar det. Serleg den Sonen som er i
Byen hev vori Far sin dyr; han driv med Handel, men
hev drìvi det so, at den eine etter den andre av dei
"tolv Gardane" åt Far hans hev lòti springe. Og no er
det då vel ikkje so greidt.

Det som veks er Utgiftine. Ikkje minst dyrnar Arbeidshjelpi.
So hev då Per funni Vegen til Kvernhusheidi,
han som andre. Det kann ikkje ha falli lett for det
gamle Gudsbarne å brjote seg so små. Men Pål er
god Arbeidskar og attåt billeg; treng ikkje mykje og tek
berre det han treng, "handlar ikkje med si Arbeidskraft",
som han segjer; og sin Bate skýnar Tolvgards-Per. Pål

SIDE: 399

på si Side vilde gjerne få gamall Uhugnad nedsona, so
han kunde "koma heim att" ender og Gong; han var
lettbedin som han plar vera. Og so hev det laga seg.

Det lagar seg alt for han Pål, av di han tek det med
det gode. Lesarane hev nok drìvi på og fordømt han.
Men meir og meir viste det seg, at det ikkje hadde "legi
noko attum", den Gongen han skilde Lag med deim.
Gåva hans til dei fatige kjem visst au vel med. Og
det som verre er: han svarar på vondt med godt; er
deim til Hjelp når han kann. Og å svara på godt
med vondt vil vel ikkje falle seg i Lengdi for dei heilage
heller. Det hev då stilna med Ståke etterkvart; dei
gamle Domane um Farisæaren i Kvernhusheidi høyrer ein
mindre til, og minst her i Bygdi. "No hev eg heller for
lite Motgang enn for mykje," segjer Pål.

Sin gamle Vén Jens Eide, Lensmannen, er han au komin
i Lag med att. Uvenir hev dei ikkje vori; men i
den Tidi Pål var Lærar, Lesar som me no helst segjer,
kom dei frå kvarandre. Dei heldt nok ihop når det
galdt på; soleis var det visst Jens -- og Tore, Bror
hans -- som gjorde mest til, at Pål slapp so lett ifrå
dei Ulvane som var etter 'n, då dette vonde med Kona
hans hadde hendt. Men Jens hev vel ikkje lika den nye
Kristindomen hans Pål stort betre enn han lika den
gamle. Dei høvdest stundom; millom anna veit eg at
Pål lånte Bøkar hjå Jens; men elles gjekk dei kvar
sine Vegar, alt til ifjor, då Pål misste Bror sin.

Då turvtest det Lensmannshjelp til å greide med det
som etter var; og Jens og Pål møttest ofte. Både i
Kvernhusheidi -- der Enkja frå Bø og Einar, Son hennar,
au var med ein Gong -- og på Lensmannsgarden.
Og no råkast dei visst rett som det er.

"Det er ein gjæv Kar, Jensemann," segjer Pål. No
sist rødde han mykje um han; fortalde um gamle Dagar
og det som hadde skilt deim åt då; "men no," sagde
han, "hev me lært mykje både han og eg, so at med
alt som skìl kann me semjast um mangt." Og han heldt
fram: "Jens var meg alltid ein god Mann. Ikkje minst
må eg minnast den Tidi då Heimen min brotna og alt

SIDE: 400

ikring meg syntest ramle; Vêrbrørar flest hadde skilt Lag
då; og det hadde vori rimelegt; for større enn eg sjølv
skýna var Syndi mi. Men so svart som alt såg ut:
Tore og Jens trudde meg; og eg hev sidan lært å sjå,
kor mykje det gjorde til å halde meg uppe. Sjølv hadde
eg helst teki Straff; jamvel rangvis Straff hadde vori
meg ein Lette i den Tidi. Men etter det som serleg Jens
og Tore lagde fram vart der inkje Tak å få; og Straffi
hev eg sidan fengi taka av den høgste Hand, so som nok
best var. Og takksam må eg vera for so trugne Vénir."

Eg såg at det var best å koma innpå eitkvart anna
no; han vert so stur i Augo Pål, når han minnest
denne myrke Tidi. "Tenkte han ikkje på Storthinge ein
Gong, Lensmannen?" spurde eg.

"Det veit eg ikkje," svara Pål; "den Gongen vilde
han havt meg på Thinge. Han so vel som Lars Nordbraut
og dei, um elles på andre Grunnar: eg måtte
kunna føre Bondesaki fram, meinte han. Det kom reint
på Tverke for Jens, då eg ikkje kunde vera med på
dette."

"Det var Sakførar Rabbe som vart vald i Staden?"

"Nei; han kom sidan. Fyrst valde dei inn Presten
Braut. Han var då au Bonde på ei Vis."

"Ja-ja," sagde eg; "dei høver vel ikkje verst, dei tvo:
den eine halvt vinstre og den andre halvt høgre?"

"Dei greider det betre enn eg hadde gjort," svara Pål;
"men den Dagen kann nok koma, då Jens Eide bør på
Thinge."

Bygdi drìv på med sitt: Pål skal bli Herre på Hòve
att. Gunnar hev lati Lensmannen setja upp eit Testament,
segjer dei; og det gjer Pål til Erving etter Gunnar, på
Vilkår av at han gifter seg og kauper att Farsgarden.
Og vil han ikkje det, so skal Einar, Systerson hans, få
Pengane, um han vil taka Hòve.

Men at dette er Drøs og Dikt er Gudleik stød på; og
han kjenner Pål. Hev fylgt han i alle År som ein
Svein fylgjer Meistaren. Og Gudleik kann ein tru på;
han segjer ikkje anna enn han veit.

SIDE: 401

Stillfarande hev han visst alltid vori. Men det stille
Lage fekk reint Magti då han misste Evelinde: henne
hev han vori svært glad i.

Men korleis det kann ha vori med henne?

Dei lìvde godt ihop. Og det Orde som ein Gong hadde
vori uppe um henne og Pål døydde snart av att. Lengi
fekk ikkje Gudleik hava henne; ho døydde på Barnseng
eit Års Tid etter Bryllaupe; og anna enn godt var aldri
å høyre etter Evelinde.

Men dermed er det ikkje sagt at alt var greidt.

 -- "Pål gifter seg vel ikkje no, so vidt upp i Åri
komin som han er?" spurde eg.

"Pål gifter seg ikkje," svara Gudleik.

"Minne um Helga er kannhende au i Vegen?"

"Ja; han hev endå fengi Bòd frå Helga."

"Bòd, segjer du?"

Gudleik tagde eit Grand. So riste han på Hovude;
"dette skulde eg ikkje sagt."

"Du kann vera trygg; det skal ikkje koma lenger.
Men Bòde du nemnde -- ?"

"Ja når eg hev sagt so mykje -- . Det var so, at då
Evelinde låg på det siste, då såg ho Helga Hòve ein
Gong."

"Såg henne?"

"Ho stod fram-fyri Sengi hennar ei Natt; Evelinde såg
henne tydeleg."

"Det var eit Bòd ho kom med?"

"Det var det. Ho visste det no, at ho hadde misteki
seg hin Gongen; og det skulde Evelinde segja han. Det
ligg på meg som ei Tyngd, sa ho, alt til dess han fær
vìta det. Og so skulde Evelinde segja han ein Ting til.
Han måtte ikkje gifte seg att, um han vilde hava sin Sjælefred,
skulde ho segja."

"Å? -- Og Evelinde fekk sagt Pål det?"

"Ja; me sende Bòd etter han Morgonen etter; og ho
sagde han det, då han kom."

"Svara han noko på det?"

"Han bad henne takke Helga for Bòde; det var det
Bòde eg turvte mest, sa han. Og for det andre kann ho

SIDE: 402

vera trygg, sa han; eg er åleine og vert verande åleine.
Eg såg på Augo hennar kor glad ho vart."

"Det er merkelegt. Hadde ho elles noko å segja Pål
på det siste?"

"Nei. Ho sagde berre det, at 'eg hev vori lydig',
sagde ho. Og det sagde ho fleire Gongir. Han tala for
henne so vent, at eg aldri hev høyrt noko Menneskje
tala so vent; og ho vart ljos som ein Guds Engel og
sagde berre dette eine: eg hev ... vori lydig"; Gudleik
vart ustød i Mæle og vende Hovude burt.

"Ho var aldri med i Kvernhusheidi, Evelinde, -- i sine
friske Dagar?" spurde eg.

"Nei; han hadde forbodi henne det. Men når eg
hadde vori der, so måtte eg segja henne kva det var
for eit Stykke i Testamente Læraren hadde lesi; 'for når
eg les det, so er det som eg hev vore med på ein Måte
likevel,' sa ho."

Ei Stund etter lagde han til:

"Dei sagde Pål skulde ha tenkt på Evelinde. Og det
i den Tidi då Helga livde endå-til. Hå, hå; dei kjenner
ikkje Pål. Den Kvelden då dette med Helga hende,
veit du, -- ja; det var meg, Pål tala til Evelinde um
den Kvelden; og det hadde Helga, Stakkar, mishøyrt.
Og ho var ikkje frisk i den Tidi, Helga; ho tok seg galne
Tankar av alt. Og den Kvelden skulde det ikkje meir
til enn eit mishøyrt Ord, fyrr det verste kunde hende.
Gud hjelpe oss alle so sant!" -- 

 -- So heng det ihop, kannhende. Det hev ikkje vori
berre sjuk Draum, når Helga trudde ho stod imillom.
Og ein Dag hev Pål sjølv kjent at han ikkje var heilt
utan Skuld. So hev han sagt til Evelinde: tak Gudleik;
me må ikkje sjå kvarandre meir. Og ho var lydig til
Dauden.

Heng det so ihop, so skýnar eg at Pål likso gjerne
hadde teki ein Dom; tungt hev det vori å bera den Byrdi
so reint åleine.

SIDE: 403

Tekst: Syt ikkje for dykkar Liv, kva de skal eta og
kva de skal drikke ...

 -- -- Syt ikkje, segjer Meistaren. Ofte kann det sjå
Smått ut; men Fader-Rikdomen hev me å stole på;
og den tryt ikkje; den veks æveleg fram att på nytt.

Sjå på Blomane; dei spinn ikkje og vev ikkje, men
er venare klædde enn Kong Salomon; og sjå på Fuglane;
dei sår ikkje og haustar ikkje, men Faderen føder
deim; og me er meir enn både Fugl og Blom; kvi skulde
då me syte?

Me skal tru og vera glade som Fuglen. Men ikkje
late skal me vera; me skal lære av Fugl og Blom i det
Stykke au. Blomen syg Næring av Mold og Aur og strævar
Dagen lang; Fuglen flakkar og flyg frå Soli renn etter
Mat åt sine og seg; me au skal stræve og vera um
oss. Men me skal ikkje syte; me skal lìva etter Guds
Ord og nøgje oss med det me treng; er me onnuge og
smånøgde som Fugl og Blom, so vil Faderen føde oss
som han føder deim; det kann me stole trygt på.

Heidningane syter; og dei syter jamt; er dei fatige syter
dei og svelt; er dei rike syter dei og for-ét seg. Og
ét upp for kvarandre, og snyter og stel frå kvarandre,
og et æveleg utrygge. Dei veit, at kor mykje dei samlar,
so vert det Ende på alt; men dei fatige hermer etter
dei rike so langt dei rekk; sidan lid dei Naud, eller freistar
å taka seg til Rettes.

Sut og Ufred hev Verdi stødt, med alle sine Matberg
og Gullhaugar. Og Ufreden varer og veks; og Rike
etter Rike sig i Jord, alt til dess Verdi ein Dag lærer
å bøygje seg for Guds-Lovi.

Tekst: Heidra Far din og Mor di!

 -- -- Med dette Bòde fylgjer ein Lovnad; der er liksom
sett Strìk under det; vil eit Folk lìva lengi og vel,
so må det gjeva serskilt Gaum etter Bòde um Ættesamanheng.

I Jesu Tid hadde dei Skriftlærde gjort det til inkjes for

SIDE: 404

si Fyrisetning Skuld; ein Son kunde gjeva Temple det
Foreldri skulde hava, og gjorde då ei god Gjerning.
Men Meistaren minner deim um, at Guds Bòd er yvi
Menneskjebòd. Dette høyrer dei ikkje på; og snart må
han då felle Domen: Huse deira skal øydast for deim.
Misser Heimen si Magt i eit Folk, so hev Folke dermed
dømt seg heimlaust.

I våre Dagar stend det knapt betre til. Foreldri vert
meir og meir avsette; ja dei drìv på og sèt seg sjølve av.

Serleg fort gjeng det i Byane. Foreldri fær annsamt
med sitt og sèt Borni på Skule; på Skulen fær Borni
annsamt med sitt og kjem burt frå Foreldri. Det er
Grunnmuren som sviktar; meir og meir sig Heimen sund.

I Staden kjem Samfunde. Det tek til med Samfundsskulen
for dei unge og endar med Samfundskassa for dei
gamle; for Borni vert leide av Foreldri som Foreldri av
Borni. Og Foreldri vert leide av kvarandre; det var
Borni som skulde haldi deim i hop. Snart sìt Mori på
sitt Kantor og Faren på sitt. Og Samfunds-Matsalar
kjem i Staden for Heimebord. Alt vert Publikum. Og
Live vert Striden for Tilvære kvass og nakin.

Då eldest Folke. Det vert kaldklokt og reknar seg
fram; snart reknar Foreldri ut kor mange Born dei vil
hava. Ein stor Barneflokk er brysam; og i Byen er han
dyr; og Arven vert dess mindre di fleire det er um han;
tvo Born må vera nok; tri er Høgdi. Ægteskape au
vert eit Reknestykke; det løner seg berre når Gifte er
rikt. Men rike Gifte er ikkje for alle å få; Lausgifte
fær Magti. Då losnar alt upp. Far og Mor er tvo framande
Menneskje; og Borni kjenner ikkje dei Foreldri dei
skulde ære. Det bèr til Sodoma meir og meir. I sjølve
Folkegrunnen tek det til å rotne. Opinberringi talar um
den store Skjøkja; det er Storbyen som der er meint.

Landsbygdi klarar seg lengst; og Storbyen lìver lengi
på å blodsuge Bygdine. Men Rotinskapen ét seg ut-yvi
etterkvart; den Dagen kjem, då Lande au ligg ut-tært.
Då er Domin fallen.

Langt Liv kann berre dei Folk vente, som held uppe
Vyrdnaden for Far og Mor, og Vyrdnaden for det å vera

SIDE: 405

Far og Mor: Vyrdnaden for Live og Livsvokstren. Sæle
dei Folki som ikkje fær for mykje Byar!

 Tekst: Bryllaupe i Kana.

 -- -- Mange vil vera Guds Born, men likar ikkje
Guds Bòd. So lagar dei seg sjølve Bòd; dei gjev Tiend
av Mynte og Karve og alskyns Urtir, men spring yvi Retten
og Kjærleiken til Gud; eit slikt sjølvgjort Bòd er det
som me kjenner so vel til hjå oss i seinare Tid: at me
ikkje må vera glade. Ver som Fuglane under Himilen!
sagde Jesus; ver som Sytekråkur i ein Sutrekrok, segjer
dei vakte; det skal vera Synd å halde Moro, Synd å
skjemte og leike og gleda seg. Når den burtkomne Sonen
vert fagna med Spél og Dans, eller når Jesus i eit Bryllaup
gjer Vatn til Vin, so vil det ikkje vìta um det; og
ser dei glad Ungdom, eller høyrer dei Fela læt, so sukkar
dei og slær Kross for seg. Og lange Bønir held dei;
og preike for andre gjer dei; men dei syndar gjerne: ét
upp Husi for Enkjur og læt Lasarus svelte.

Me skal ikkje fara etter slikt Folk. Me er ikkje Trælar
men Born; og den som gjer det han skal og ikkje
gløymer den som treng, han både kann og skal vera glad.
Og når det so fell seg, kann han trygt hyggje seg saman
med Vénir og Kjenningar.

I Kana heldt dei Bryllaup og hadde eit hugsamt Lag.
Og Jesus var med; han såg ikkje noko vondt i at Folk
hadde Moro. Og um dei var drukne på ein slik Dag -- 
ikkje brennevinsgalne, men vin-glade -- , so vart han ikkje
sur for det; han lét deim endå få meir Vin, då Mor
hans bad um det. Han visste dei var skikkelegt Folk,
som ikkje drakk meir enn dei hadde godt av.

Vert me so gamle og vise at me ikkje vil vìta av Moro,
so er me visare enn Vårherre; og det er for mykje.
Det gjeng då au som det kann. Sjølve vert me sære
og sure; og Ungdomen, som serskilt treng Hugnad, han
søkjer seg Moro i Skugg og Skjol; og vert ikkje den
Moroi god, so er det me gamle som hev Andsvare. Åt
slike altfor kloke Gamlingar er det at denne Sogo er

SIDE: 406

skrìvi; og dei som undrast mest på å finne ei Bryllupssogu
i Testamente, dei treng mest um å lesa ho.

Fyrr var dei gamle so unge, at dei fylgde både Ungdom
og Born i både Moro og Leik; og då vart god
Folkeskikk sjeldan gløymd; den Måten må me få upp
att. Elles vert me snart gamle alle.

Det vart Ordskifte um dette; ikkje minst kom Spursmåle
um Ungdomen upp. Eg studde under det Pål
hadde sagt som eg kunde best; "det vert snart det vigtigaste
for ein Lærar å vera ein god Leikar no," sagde
eg; og ho Elen Ramstad -- som er gift med ein Lesar
og ikkje ofte vågar seg åt Kvernhusheidi -- heldt med
meg i dette. Andre rødde um den Villskapen som gjerne
vil upp når Ungdom held Lag; men Pål heldt på
sitt: "det stygge kjem, når Leiken må halde seg frå
Ljose. Lat gamle og unge halde Lag; so kjem god Folkeskikk
til Ære att!"

Han Åsmund i Åsebròte, "Austlendingen" dei kallar,
var helst rædd Fela. "Me hadde ein Spélemann i vår
Bygd," fortalde han, "som var so glup, at dei meinte
han hadde lært av Fossekallen. Og i alle dei Lagi der
han spéla var det som den Vonde var laus; det vart
Slåsting og Knivsbruk og alt som fælt var. Og dei
meinte han var laus au, Styggen; han sat i Fela, trudde
dei. Og det held eg ikkje urimelegt." Eit Par av oss
lo; andre var svært ålvorsame.

"Det er ein gamall Tanke at det vene høyrer den
Vonde til," sagde Pål; "men nokon Jesus-Tanke er
det ikkje. Det stygge og vonde høyrer ihop; med vent
fylgjer godt; den Gode er Upphav til det fagre. Vert
nokon drìvin til vondt av Felespel, so hev han det vonde
i seg sjølv og tarv ikkje skulde på Fela.

"Det er Gud å takke at Verdi er ven; me skal kje
gjeva hin Mannen Æra for den Ting. Berre sjå utyvi
Bygdi no Ettersùmar Dag, når Lyngen blømer og Åkrane
gulnar og Engine ligg avslegne; sjå på Raunen med
sine Bær og Apalen med sine Eple; eller på Have som
blenkjer og blånar, eller på den klåre høge Himilen;
Gud er i alt dette, Åsmund. Den Vonde høyrer til i
Helvite han; og der er ikkje vent."

SIDE: 407

Åsmund var so rimeleg som han kunde; det vene
som der var Gagn i turvte ein ikkje vera rædd. Men at
Hinmannen sat i Fela hadde han alltid høyrt; og ikkje
trudde han det kunde vera betre å drikke seg full på
Vin enn på Brennevin heller. "Nei det kann du vera
stød på," smilte Pål; "drikk du deg full, so er du full;
og det er gali, um det so var sur Mjølk du var full av.

"Men Fela vil eg forsvara," heldt han fram. "Toneleik
høyrer til det finaste og høgste me veit um; og der er
ikkje meir vondt i Fela enn i Orga; eg gløymer aldri
Ole Bull, som grøtte meg med Fela si ein Gong. Fælsleg
Toneleik finst, som det finst stygge Sogur og Kvæde;
Trollskap og Develskap er ute i Fossekall-Spél og Fanitullar
som stundom i dei største Toneverk. Men Trollskapen
er kje i Spéle, Åsmund. Det er ikkje Spegilen
du skal skjelle på, når du ser du er svart; du skal
takke til at du hev Spegil og berre vaske deg.

"All Kunst prisar Gud i det fagre, og segjer oss Sanningi
ved å vise oss det ufagre. Folk lo åt denne
Kunstmålaren som sat her nede og måla Vatn og Lyngheid;
men då eg var ned-um han ein Gong og såg på
Bilæte hans, so såg eg det eg aldri fyrr hev visst: at
der er vent ikring Heialandsvatne. Og det ser eg no
kvar Dag sidan. Det fagre Gud hev gjort, men som me
sjeldan ser der me gjeng og slit, det kann slikt eit lite
Kunstverk feste og leggje fram, so det vert ein Hugnad
for oss; ein Målar kann gjeva oss meir enn mang ein
Prest. Digtekunsten skýnar me alle, mindre eller meir;
myrkt eller villt stig det vonde fram, men Livsmagtine
dragande ljose. I unge Dagar var eg på Teater stundom;
ein Gong såg eg eit Stykke der den Vonde sjølv var
med; men Stykke var godt; det viste at ærleg Vilje vinn
yvi det vonde kor sterkt det er; og det hev ein alltid
godt av å bli minnt um."

"Me skal forsaka Verdi, Pål?" undrast Gudleik.

Pål smilte. "Me skal forsaka det vonde i Verdi. Men
det fagre er Paradis-Minningar som me ikkje skal drìve
frå oss; og det er Gudsdyrking å gleda seg i Guds Verk."

SIDE: 408

Eide-Karane var i Kvernhusheidi sist. Samrøda kom
inn på Vilkåri for Bonden no for Tidi.

Eg nemnde det Drøse som gjeng i Bygdi um Pål og
Hòve-Garden; det lo Pål åt. "Ein Gong," sagde han,
"baud eg Bror min å vera Dreng på Hòve, i Fall han
vilde vera Husbond; det laut vera noko på den Måten,
um so var." Gudleik såg på meg og nikka.

"Du kunde visst trygt vera Husbond au no," smilte
Jens; "det vert so mange Tyngslur på Jordi, at for glad
i ho vert ingin."

"Dei vil frå Jordi alle no snart," lagde ein Unggut
inn.

"Kvar skal Ungdomen av?" sagde Tore Eide; "på
Skulen veks han upp, og kjenner seg snart ingin Stad
heime; og Jordi vert meir og meir Handelsvare; gjeng
frå Eigar til Eigar som ei Klokke eller ein Hest. Den
Dagen kjem, då Bonden trælar for Pengemagti mest som
Verksarbeidaren."

"Der er nok av Bønder som er Banktrælar alt," sagde
Jens.

"Friare enn Embæts- og Umbotsmennar er likevel
Bonden," meinte eg.

"Å ja," svara Jens. "Han heng ikkje nettupp i Klokkesnori.
Men meir og meir heng han i sine Bankterminir;
og når dei vert mange nok, so er ikkje dei betre."

"Når dei vert mange nok vert han utkasta," sagde
den unge; "men Embættsmannen sìt, so lengi han ikkje
beintfram bryt Lov og Rett; han hev det tryggare."

"Du skal sjå det er betre å vera Dreng enn å vera
Husbond no," smilte Pål.

"Ja det er det det er," sagde Lensmannen. "Drengen
hev si faste Løn og er trygg på sitt, so lengi han ikkje
bryt Kontrakti; men Husbond må taka Vilkåri som dei
kjem; og vert dei for stride, so vert han uthivd som ein
annan Bankerottspelar. Det var i gamle Dagar at Bonden
sat på si Tuve trygg, -- då Jordi høyrde Ætti til."

"Og endå er det snart ingin som vil vera Dreng heller,"
sagde Tore.

"Tru det er kje helst denne nye Skulen som er Skuld

SIDE: 409

i slikt?" spurde han Åsmund i Åsebròte; han såg på
meg.

"Skulen gjer sitt," sagde eg. "Og det um Skulemeistaren
strævar imot det beste han kann. Det er det,
måtru, at Landsskulen fyrst og fremst skal skaffe Bymannen
billege Krambugutar.

"Men andre Ting hjelper til," heldt eg fram. "Som
no dette, at Byfolk ligg på Lande um Sùmaren og "hviler"
midt i vår stridaste Arbeidstid; og dette gjeng Landsungdomen
og ser på, og trur at soleis hev Byfolk det
alltid. So vil han til Byen og få det soleis han au;
kven kann undrast på det?"

"Ungdomen må til Byen og lære at han hev det best
på Lande," sagde Pål. "Men her på Lande må me
lære Guds Lov um Jordi; lærer me den, so misser både
Byen og Banken si Magt, og Bonden kjem til å sitja
på si Tuve trygg som i gamle Dagar."

 "Guds Lov um Jordi vinn nok upp att," meinte Tore;
"der er Teikn til det alt no, trur eg. Men fortèl oss um
Jordlovi frå Bibelen, Pål; det var visst i Grunndragi
den som galdt her au fyrr i Verdi."

"Du må kje tru," sagde Pål, "at eg hev visst meir
um den bibelske Jordlovi enn du; i slikt held dei skriftlærde
seg til dei rettslærde. Og dei rettslærde held seg til
Rom; me er Heidningar her heilt ut. So rådspurde eg
Meistaren. Han sagde: Moses og Profetane skal gjelde
til Gudsrike kjem; haldt deg til Moses i slike Spursmål.
Eg gjekk til Moses; og der fekk eg Upplysning.

"Jordlovi hjå Moses er bygd på Brodertanken; og
denne Israelslovi hev Jesus gjort til ålmenn Lov. Det er
då den me må halde oss til, og ikkje til Romarretten.

"Hjå Moses og Jesus er Grunnkrave det same i Samfundslovi
som i Moral-Lovi: du skal elske din Næste som
deg sjølv. I Samfundslovi er Krave soleis ordfest: du
skal ottast Gud og stelle deg so, at Bror din kann lìva
med deg. Men skal me lìva med kvarandre som Brørar,
må me alle hava det me skal lìva av; alle må hava
Jord. Det er då Samfunds-Grunnlovi: Jordi er for alle.

"Jordi høyrer Herren til; Faderen er Eigar; av honom

SIDE: 410

hev Brørane fengi Jordi i Leige; dei skal skifte ho millom
seg so, at dei kann lìva med kvarandre som Brørar.
Ingin hev Ser-Rett, og ingin hev Mindre-Rett; alle Borni
hev kvar sitt Rom ved Borde i Faderhuse.

"Tek nokon meir Jord enn han treng, so forbryt han
seg, mot Faderen som mot Brørane; men den som drìv
Handel med Jord: tek Pengar av Brørar for den Jordi
Faderen eig, han er Varg i Veum. Og han er Dråpsmann
Stengje eit Menneskje av frå Jordi er som å
stengje det av frå Luft og Sol; alle dei Armingar som
ligg i Vegar eller på Bygatur og svelt, skal vitne mot
Jordherre-Kain på Domedag. Ser-Eigedom til Jord er i
klår Strid med Guds Lov.

"Ikkje alle Villmanshåttar var yvivunne på Mose Tid.
For dei harde Hjarto Skuld vart då Serlovir gjevne til
Naudhjelp; ei slik Serlov gav Moses um Hjelp for Kravshavarar
i Gjelds Tilfelle. Sjukdom eller Vanhøve kunde
tvinge ein Mann til å låne; og Lovi kravde av dei
velhaldne å gjeva slike Lån, liksom ho i det heile
kravde Miskunn og Brorhug; men ikkje meir då enn no
kunde ein lite på at alle vilde hjelpe ein Bror i Naud utan
Trygd; Lov for alle Tilfelle laut det då vera.

"Men Trygdelovi for Kravshavarar var ikkje som hjå
oss, der Rikebror kann plundra Armebror og drive han på
Bygdi; Jordi kunde den rike aldri slå under seg. Kravshavaren
kunde taka Grøda; han kunde taka Bruksretten
til Jordi au; kneip det, kunde han få Rett yvi Låntakaren
sjølv; kunde tvinge han til å arbeide for seg, gjera
han til Træl, som dei då beint fram sagde. I slike Tidir
laut den skuldbundne og Folke hans helpe seg på
Fatigmanns Vis, soleis med Akssamling på Åkrane, som
Lovi gav Rett til; i Kvileåre, 7de-kvart År, var endå
alt som voks på Åkrane fritt for alle. Og der var
strenge Bòd um å hjelpe den som trong; for der skal
ikkje vera nokon Tiggar ibland dykk, baud Lovi; den fatige
kom då aldri på Sveltihel. Og dei vonde Dagane
fekk Ende. I Kvileåre vart alle Lån ettergjevne; i
Helgåre vart all seld Jord attgjevi; lenger enn i ei viss
Tid kunde ingin hava Rett yvi Bror sin.

SIDE: 411

"Jordi var urørleg, av di ho aldri vart Sereign; Ætti
var Jordherre og ikkje Mannen. Og Ætti var Jordherre
so lengi ho var til. Den Gudslovi um Jordi som Moses
bokførde og Jesus stadfeste, hev i gamal Tid alle Folk
havt, me med, som du Tore nemnde; og i store, gamle
Rike stend ho enno ved Lag, mindre eller meir. Men
hjå oss hev Sereiga til Jord lagt seg yvi Lande som eitt
Bann, um me aldri so mykje kallar oss kristne; berre eit
Fåtal slepp til å brùka Jord; og det dei ikkje kann
brùka ligg halvnytta og unytta, um aldri so mange kunde
trengje til det.

"Men Straffi kjem. Meir og meir av Jordi vert lagt
inn under Mammonsvelde, og Armodi aukar Tid for Tid.
Den Dagen kjem då det gjeng med våre Land som det
gjekk med Rom, um det skal halde fram som det no
stemner.

"At Jord-Eiging er Heidindom kjende me på oss både
han Far og eg," slutta Pål, "og lett er ikkje Floken å
greide. Men no held eg meg til Meistaren; Guds Lov
må upp att. Og er det som du Jens fortèl, at ho tek
til å vakne i sjølve Stormammonsrike Amerika, so må
me kunna vente ei Vending."

"Kor mykje me kann vente veit eg ikkje," svara Lensmannen.
"Men Tanken kjem visst upp. Den Boki du
lånte meg etter Bror din, Pål, er godt skrìvi og legg
Tilstandi klårt fram; ho vil ikkje vera lett å sleppe ifrå,
det eg trur."

"Det er den gamle Jord-Tanken, so vidt som eg forstend,"
sagde Tore.

"Den gamle Tanken tillempa etter Vilkåri no," skøytte
Jens til; "i Tidir som desse er det millom anna ikkje
alle som treng Jord. Men dei som vilde hava skulde få,
og det på Vilkår so alle vart hjelpte."

Han greidde ut Vilkåri, og svara på dei Spursmåli
han fekk; det var forvitnelegt å høyre på. "Mot alle
desse sosialistiske og anarkistiske Umveltings-Tankar,"
heldt han fram, "er dette ei Tillemping so lettvinn og
greid, at berre eit engelskt Hovud kunde finne ein so
skipeleg Utveg. Men Magti vil gjera tjukke Øyro; og

SIDE: 412

Mengdi vil seint høyre på ein Mann som gjer so lite
Bråk som denne Henry George."

"At den gamle Tanken kjem upp i Amerika er ikkje
rart," sagde Tore; "Pengevelde er so villt der burte at
Folk vert nøydde til å tenkje seg um."

Dette vart motsagt; i Red Riverdalen og andre Stadir
var der mykje billeg Jord å få. Jens smilte; "Jenkien
greider seg, so lengi han hev Indianaren å røve Jord
frå; so i Amerika kjem ikkje Tanken upp so snart.
Heller må han få Tak på Folk i gamle Land, der
Jordi er utskift, som i Bretland, der ho meir og meir
vert lagd ut til Sauebeite og Dyreskog, og der Jordarbeidaren
hev det mest endå verre enn Byarbeidaren.

"Men Pengevelde er seigare enn me tenkjer," heldt
han fram; "og i det heile trur me Småfolk helst på
deim som lovar å greide alt med ein Umstøyt og nokre
Paragrafar."

"Her i Lande skulde me vel kunna høyre på ein
Mann som heldt seg til Jordi," meinte eg.

"Det bør me tru," svara Lensmannen. "Men her er
det den Ting, at me er ikkje rett med enno. Norig
er ikkje noko Land; det er eit Territorium som Svenskar
og Heimedanskar rivst um; og so lengi det held på
kann ikkje Jordspursmåle koma upp; Folk slær seg til
Ro med Amerika so lengi."

Ei Stund etter heldt han fram: "Me fær elles trøyste
oss med, at noko Pengevelde hev me ikkje enno. Lite
hev me sjølve å fara med; og av framand Pengemagt er
her knapt anna å tala um enn Hopothekbanken. Men
den kjennest for Bonden som ei rein Hjelp; han kann
træle for Hypotikken og endå kjenne seg sjølvberga.
Det vert nok verre, skal me sjå; og fyrr det vert verst
kann ein ikkje vente at Folk skal koma til å tenkje."

"Pengevelde sig inn-yvi oss so vidt no," sagde Tore,
"at me kjenner kva Leid det ber på.

"Det var smått for Bonden fyrr au," heldt han fram;
"han sat ofte Leiglending på Garden sin. Men han klara
seg betre likevel då, av di han gjorde sitt meste Arbeid
sjølv, og greidde seg med mindre. Borni au klara seg;

SIDE: 413

der var nok ingin Pengearv; men på Farsgarden var dei
heime til dei sjølve fekk seg Heim. Og dette vart Farsheimen
ikkje tyngd av; for dei greidde for seg med Arbeid.
Og so lærde dei å arbeide au. Og å spara.

"Alt gjeng med Pengar no, som me veit; og då gjeng
det lett; men det spyrst um det kann gå lengi. Det
vert Skuld på Gardane, men lite Arbeidshjelp, som me
alt godt kjenner til; Tingen er, at dei som ventar Arven
sin i Mynt, dei bryr seg mindre um Jordarbeid; dei vil
helst til Byen eller på Skular. Og der vert Arven gjerne
upp-øydd fyrr dei fær han; men Heimegarden må ut
med Pengane og fær inkje att. Slit so sidan med denne
Gjelden, som altfor ofte vil vekse. Og Amerika lokkar
som eit Kanåns Land; oftare og oftare gjeng Garden or
Ætti. Og Landsfolke minkar helst. Skal dette halde på,
so kann det snart gå som i Engelland: at Folke vert
liggjande på Bygata, og Pengeherrane legg Jordi ut til
Dyreskog, som du segjer."

"Ja her er nok å tenkje på," sagde Jens; han såg
sturin ut. "Men Folke kjem ikkje til å tenkje på desse
Ting, fyrr me vinn oss ut or Politiken."

"Me hev klara Ufred og Svartedaude og Sveltihel og
klarar vel Politiken au," meinte Pål; "men so lyt me
til å tenkje på Maten."

"Då lyt det bli Stundir til det, fer me tru," svara
Lensmannen.

Noko gløymde eg å få med frå Sundagen sist: Pål
og Jens kom upp-i eit teologisk Ordskifte.

Det vart fortalt um ein Lesar i ei Grannebygd; "Pål
Hòve er Antikrist," hadde Mannen sagt; "han neitar Helvite;
men kven trur du vilde høyre på Gudsord, når
ikkje Helvite var?"

"Ja, ja," sagde Pål. "Det skal vera Kristindom:
brenne sin Næste!"

"Det er gamall Kristindom det," svara Jens. "Fyrr
brende dei Næsten sjølve; no set dei Hinmannen til å
brenne 'n; det er på ein Måte likare. Verre er det at

SIDE: 414

Elden må vera æveleg no; dei som kjem til å gruvle
på det vert stundom sjuke; og då kann det hende syrgjelege
Ting, som me veit. Men kva Råd er her? Med
dei Tilstandi me no hev treng Folk Helvite."

"So ille er det vel ikkje?"

"So ille er det," svara Jens. "Dei som slit vondt og
ser at andre hev det godt, dei kjenner at dei lid Urett; og
skal då ikkje alt bli meiningslaust, so må den Uretten
jamnast; og han vert jamna, når Lasarus kjem til Himils
og den rike til Helvite. Men Uretten hev vorti so mykje
større for Småfolk no enn fyrr, at Helvite au må bli
verre; æveleg må det brenne, skal der vera Hjelp i det."

"Det må vel vera nok," meinte Pål, "når den rike
vert pint til han hev betala den siste Skjerven."

"Det er nok," svara Jens, "når Fatigmann fær tru
som Kyrkja lærer, at so langt kjem den rike aldri. Det
var annarleis i Jødeland, der dei trudde på Tusundårsrike;
me som veit, at i Staden for Tusundårsrike kom
Pavedøme, og i Staden for Gudsrike Pengevelde, me lyt
hjelpe oss på vår Vis.

"Det skýnar ein Lensmann," heldt Jens fram, "når
han er ute og eksekverar og auktionerar og driv Armingar
frå Hus og Heim; hadde ikkje Armingane Helvite
då til å sende Lensmann og Fut og heile Hurven ned
i, so fekk me fleire Dråpsmennar enn me kunde skaffe
Husrom til."

"Jesus let Lasarus bli sæl og den rike pint," svara
Pål; "no er det likso snart Lasarus som vert pint og
den rike som vert sæl; kann det trøyste Folk?"

"Når Presten sender den rike til Himilen," svara Jens,
"so trur ikkje Folk noko større på det. Det veit og, at
Lasarus kann koma til Himils like godt, um Presten ikkje
held Gravtale; den fær mykje tilgjevi som leid mykje,
tenkjer Folke. Og so lengi me ikkje kann skaffe det likare
Livsvilkår, so fær me lata det trøyste seg so. Tankane
vert nok ljosare, når Live lettnar."

"Det må me tru. Kome ditt Rike!"

SIDE: 415

Kapellanen hev lati meg vìta, at Folke i Krinsen min
er "forarget" yvi at eg gjeng i Kvernhusheidi. "Og Pastor
Braut synes ikke heller at det tager sig godt ud."

Det er ikkje ofte eg hev vori i Kvernhusheidi denne
Vinteren. Men Prestane skýnar, at noko Tak på "Lovforkynnaren"
fær dei ikkje gjenom meg; og at Folke ikkje
likar å sjå Læraren åt Borni sine i Skule hjå Antikrist
er rimelegt. Kor skulde det gå, tenkjer mang ein
ærleg Mann, um Skulemeistaren ein Dag gav seg til å
forkynne i Skulen at me skal halde Lovi?

Folke kann ingin undrast på; det held seg til det som
det hev lært. Og Prestane fèr som dei må fara. Eg
lyt gjera som Presten vil. Kann ein ikkje segja upp og
gå, so fær ein rette seg etter Husbond; ein er ikkje
Tenar for inginting.

 -- I Dag råka eg Pål; han kom frå Guri i Heialandsmarki;
hadde sett Jordeple åt henne. "Nå," sagde
eg, "du drìv på med din Lovtrældom?

Pål smilte. "Å, litegrand."

"Ja-ja; det kjem visst vel med."

"Eg veit ikkje," svara han; "ho Guri vil nok helst
hava av Kassa no; og då vert eg i Vegen."

Eg laut læ. "Ja dei vil på Kassa no; den eine etter
den andre."

"Det er so godt å hava noko visst," smilte han.

"Ja, ja; kva skal ein segja."

 -- So fortalde eg mitt.

Han høyrde på meg og smilte; "ja dette hev eg venta
på," sagde han. "Det vart meg nok sagt, at du kom
på Utspæjing; men det såg meg ikkje rett ut til det
heller; og då tenkte eg: dette gjeng ikkje lengi godt."

"Utspæjing, ja," sagde eg; "du kann vìta eg hev lògi
meg fram."

"Då er det i alle Måtar best at du sluttar. Og det
kann du. Bibelen hev du sjølv; og Meistaren kann du
høyre for deg sjølv; men Borni, Stakkar, må hava sitt
etter Uppskrifti si; dei andsvarlege hev Andsvare."

"Ein fær trøyste seg som ein kann. Men eg veit snart

SIDE: 416

ikkje um eg vågar å lesa Bergpreika med Borni dessmeir."

"Å, når du drìv på med Pontoppidan attåt...
Ja-ja; det er ikkje med meg du skal tala um dette, veit du."

Eg takka for alt. Og me skildest.

IV.

Verdi sviv og Tidi gjeng; eitt og anna skifter.

For meg hev mykje skift på dette siste Års Tid; eg
er ikkje Skulemeistar lenger.

Eg lika Skulearbeide; eg skulde gjerne vori Lærar.
Men i eit vigtigt Fag var eg sjølv Læregut; og det greidde
eg ikkje. Ein kann gjera seg like sæl. Halde seg til
det fyriskrìvne. Tenkje som so, at for det hev ikkje eg
Andsvar; eg er Tenar og må gjera det eg vert pålagd.

Men eg treivst ikkje med dette. Mindre og mindre
treivst eg. Gå der og "lære" dei truskyldige Småingane
slikt som eg ikkje var med på, det baud meg imot; eg
kunde godsnakke for meg som eg vilde. Og då det so
opna seg eit Led, so vidt at eg kunde sleppe ut, so vart
det meg med ein Gong klårt, at ut burde eg.

No er eg fri Mann. Og det endå eg hev vorti Dreng
i Staden for "Meistar". Ikkje utan Saknad tenkjer eg
på mange huglege Skulestundir, og på den friske glade
Barneflokken min; men alt i Verdi kann ein ikkje få;
fritt Samvit må vera det fyrste.

 -- Det var Pål Hòve som hjelpte meg.

"Tolvgards"-Per hev gjevi upp. Han vart for gamall.
No sìt han i Uppsèt hjå Son sin på Åse; og Pål hev
vorti Lùtbrùkar på Farsgarden sin.

So kom han til meg og spurde um eg vilde vera Dreng
hjå han. Me skulde laga oss, sa han, so eg stundomtil
kunde få arbeide med det Upptake eg hev tenkt på til
Gard åt meg; og Løni han baud meg var rimeleg;
eg klarar det med den no.

Eg slo til. Og so um eit Par År -- min eigin Mann!
Sitja på Håtun i mitt eigi Hus; vera heilt heime! Det

SIDE: 417

er noko serskilt, det. Eigi Bu er best, um det er lite;
heime er høgast kvar; betre å sitja under eigi Tak um
det er lågt, enn flakke um frå "Post" til "Post" under
Uppsyn og Ettersyn av Overmennar som er andsvarlege
for Arbeide mitt!

Ein Herre fær eg å tena endå i mange År: Banken;
det er til Husi eg lyt låne. Men Banken kann
ikkje krevja anna av meg enn Mynt; og hans Herredøme
kann eg bli kvitt, og skal eg bli kvitt; Bonden vaknar
i meg no; og eg kjenner, at arbeide kann eg.

Ho Ingeborg er ikkje mindre modig. Ho hadde vel
alltid drøymt so smått um Byen, veit eg; gå på Bygata
med Kåpe og Hatt! Men ho veit som eg, at eigi
Bu er best, og at ein er tryggast millom sine eigne; og
greid Gjente er ho, og staut Gardkjering vert ho; me
skal nok koma ut av det med kvarandre, me!

Hòve skulde koma til Folke sitt att likevel.

Bygdedrøse lyg ikkje stødt; Gunnar, Odelsmannen, hev
hjelpt til med dette. Og Mann på Hòve vert Einar,
Dotterson hans Enok, Son åt Bø-Enkja; han skal taka
imot, so snart han vert ferdug med Jordbruksskulen. Til
so langt lid styrer Pål Garden; sidan vil han vera Dreng
der han fyrr var Mann. Ein vyrdeleg Dreng vert dette;
men den gamle Hòve-Mannen vert han no vel heitande,
veit eg.

Um Syster si småskjemtar Pål; "Storgardskjering er
ho; no drøymer ho um, at Sonen skal leggje under seg
halve Bygdi!" Drøyme må ho ha Lov til, meiner eg.
Einar ventar han seg visst ikkje lite av; "der er godt To
i Karen; han er av deim som kann skýna den Ting, at
det er betre å drive ein litin Flekk upp enn å sitja
ei stor Vidd ned. Litegrand tùmsut vert han vel på
denne Landbruksskulen; men det vinn han yvi." "Tùmsingar
skulde vel ikkje Jordbruksskulen lære upp?" undrast
eg. "Å," segjer Pål, "det er med den som med all
Skulen vår: han er ikkje heimflutt enno."

Han bur i det gamle Heimehuse sitt no; men han rister

SIDE: 418

på Hovude stundom og ser seg ikring: "underlegt
er det å gå her åleine." "Men," lagde han til ein
Dag: "heimkomin Son er eg. Faderen hev eg funni; og
i Barndomsheimen stend eg, og stend fri. Gjev mange
var so langt komne!"

I Kvernhusheidi bur gamle Maren no, i Lag med ei
Systerdotter, Berit, Skræddaren. Pål skal "drive Plassen
åt deim," og Berit skal saume Klæde åt han;
"men Maren steller Huse som ho hev gjort; og so greider
me oss alle." -- 

Sundagsstundine held me fram med her på Hòve no.
Mangt fær eg dessutan Høve til å tala serskilt med
Pål um, i Kvilestundir og um Kveldar. Eg skriv upp
det eg vinst med; so hev eg noko å gjera dei Sundagane
då eg "kviler" au; -- det er ingin som held Rekning
med Kyrkjegonga mi no lenger.

Mild, frisk Vårmorgon; me skal ut og pløgje.

"Sæle er me Jordarbeidarar," segjer Pål. "Armt vert
alt anna Yrkje mot vårt; me samarbeider med Skaparen;
Jordbruk er Gudsteneste.

"Herleg er Morgonstundi framifrå. Frisk og glad
gjeng du på; er berre Arbeidshug og Tiltak. Som ein
Adam i Paradis gjeng du; ingin låk Tanke fær Tak i
deg. Du er med i det vaknande All-Liv som Fugl og
Blom. Og Gud Herren sjølv gjeng skapande gjenom
Hagen din; då veit du at du er heime; då kjenner du,
at du er Son; der er Glede og Gjestebòd kvar du kjem;
i Tre og Luft spelar det og syng; og som ein Dans gjeng
Arbeide, kor tungt det er.

"Og Rudningsmann er du for Liv og Vokstr Dagen
lang. Kvart Tak du tek og kvart Fræ du sår, for Bløming
og Mogning brøyter du Veg; men Møde og Motburd
lærer deg Tòlmod.

"So kjem den arbeidstrøytte Kvelden med dei tunge
Stìg og den bøygde Rygg; då er Samvìte godt og Kvila
kjær; og den Svevnen du nyt er Himilrike. I Otta vaknar
du nyfødd og veit knapt av at du sov; og til Arbeide

SIDE: 419

hastar du på nytt som eit Barn til sin Leik; det
er kvar Morgon nytt liksom Guds Miskunn.

"Bonden slit. Men Jordi, Mor hans, gjev 'n alltid ny
Kraft; og skaparglad lìver han i eit Arbeid som det alltid
gror etter."

"Berre sæle er ikkje me Jordarbeidarar heller," sagde
eg ein Dag. "Sjå no all denne Stakkarsdomen som gjeng
her og bed seg, og som me ikkje kann hjelpe; ein vert
både arg og leid av å sjå på den."

"Det lyt me finne oss i," svara Pål. "Og Fanten fær
me føde so lengi me èl han."

"Me èl han so lengi me føder han au," meinte eg.

"Det er ein Tulle-Ring me er komne inni, ja. Men
enno skal me ikkje klaga, Håvard.

"Det gjeng betre enn ventande. Gamall Folkeskikk er
seig. Um me aldri so mykje veks upp i den Trui at
det er storkarslegt å Inkje gjera, so sìt Fedra Visdom
under som eit Samvìt likevel: blodut er Hjarta i den
som skal tigge seg Mat; sjølvberga er best farin.

"Men me er i ei Nedgangstid; mykje dreg den galne
Vegen. Dyrt vert det å lìva; og Folk veks upp på
Skular; der mjuknar dei gjerne og veiknar; duger sistpå
lite til å slite og slå seg fram. Men Liv i Mak er for
eit Fåtal. Og Herrevegen for eit Småtal. Det gjeng
då som det må gå: Fantestigen fær Søkjarar.

"Lettare og lettare vert han å gå au. Ikkje beintfram;
det er der som elles: Tevling gjer Vegen trong.
Men Samfunde fær meir Hjartelag; kann Armingen ikkje
klara seg med Tigging lenger, so hev han Tukthuse.

"Knip det, so er det berre å slå ut ei Rute og stela
litegrand; so fær ein Hus og Mat fritt. Og det dess
lenger, di meir og di oftare ein stèl; her er Løn for Lovbròt.
Heiltupp som Storfolk kann ein stelle seg: um
Sùmaren tek ein Ferie, men søkjer til Partemente att
når det lid til Vinters; det er mange som gjer det so.
Men vil ein sitja trygg Åre rundt, so er det å få på
seg eit noko dugelegt Lovbròt, Knivbruk eller Røving eller

SIDE: 420

sovori. Og best er det å drepa eit Menneskje; då
er ein forsyrgd. Alt ein treng fær ein fritt og trygt, Hus
og Mat, Klæde og Sko, Tilsyn og Stell, Doktar og Prest;
Arbeid til Tidtrøyt fær ein au; det einaste ein lyt vera
forutan er Fridomen. Men kva Fridom hev ein Arbeidsmann?
Og kva nyttar Fridom for den som svelt?
Lìvemåten er det fyrste; det er ikkje lengi fyrr ein
Stakkar lærer det."

Eg lo; "det vert nok meir og meir den bakvende Verdi,
dette."

"Visst er det so. Heilt ut er det so; fær Latskap og
Lovbrot Løn, so fær Arbeid og Sparsemd Straff; dei ærlege
må bøte for det galne som vert gjort; Arbeidaren
må føde Fanten. Kvart sjølvhjelpt Menneskje må her
vera med; og di meir ein arbeider, di meir Lyt ein bøte;
Boti heiter Skatt med eit lystigt Ord.

"Hjelpi er, at Guds Lov sìt djupare i oss enn Landslovi.
Folk vil vera Folk i det lengste. Smått kann dei
hava det, og tungt kann dei slite; men slit gjer dei so
lengi dei vinn; Ære og godt Samvit er det største, meiner
Folke.

"Stundom kann det knurre for at Skattane veks; men
det trøyster seg med, at gjekk Fanten laus, vart han verre
å dragast med endå. Og so fær me ein Veg stundom,
eller ei Hamn; ikkje alt som gjeng til Skatt er burtkasta.

"Men Fanten hev sitt å gjera: han skal lære oss Broderlovi
att. Tyngje og elte oss skal han, og vekse oss
yvi Hovude meir og meir, so me sistpå er nøydde til
å hugse gamall Samfundsskikk."

Um Sùmaren tek Arbeide Mannen sin heilt; det gjev
nok for både Hovud og Hand; og Kvilestundine trengst
til sitt Bruk.

No lettnar det; Seinhausten er komin. Sùmaren vart
noko rå, so det stundom var knakje nok å få Høye i
Hus; men dess betre gjekk det med Korne og Epli;
klaga fær ein då ikkje.

SIDE: 421

På "Øvre Håtun" hev eg no vori ei Tid og bròti
upp ikkje so lite av Vollen; Bror min var med, og stundom
Son hans au, so det gjekk både huglegt og fort.
Ein Dag hadde me jamvel Dugnad, og fekk eit godt
Stykke ifrå oss. Og til Våren skal han Ola Bruset i
Veg med Byggjingi; eg kjenner meg snart full Gardmann! -- 

 -- Kveldane lengjest no; det vert meir Innearbeid.
Og det kann vera huglegt. Når me sìt ikring Lampa
og steller med Små-Arbeid av ymist Slag, kjem ofte
Gardsfolk inn-um; dei veit at Pål hev Greide på mangt;
og for meg er det ofte som eg var på ein Jordbruksskule.

Sìt me åleine, so kann me hava "Jordbrukstimar"
då au -- det er ingin låk Skule, denne gamle: Arbeid
på Jordi um Dagen og Samtale um Kvelden um Jordarbeid -- ;
og stundom kjem andre Spursmål upp; soleis
sùme av mine gamle bibelske.

I Gårkveld fekk eg Pål til å greide ut um "Namnen
sin", Apostelen; "han driv svært på med Trui, den
Mannen," sa eg.

"Han driv på med Gjerningar ikkje mindre," svara
Pål; "Gud skal gjeva kvar etter hans Gjerningar," segjer
han Gong på Gong. Og det han segjer om Trui
er rett; Trui skal du hava hjå deg sjølv for Gud, segjer
han; men Tru utan Gjerningar er ingin Ting."

Eit av dei Paulusordi eg hev havt mest Bry av lagde
eg fram: ein Gud er det, og ein Millommann millom Gud
og Menneskja: Menneskje Jesus Kristus, som gav seg
sjølv til Løysepening for alle; og for det vart eg, Paulus,
sett til Forkynnar og Apostel.

"Her," sagde eg, "forkynner han den vanlege nytestamentlege
Læra, at Gud er ein, og at Jesus, Messias, er
Menneskje. Men i sùme Apostelbrev vert Jesus kalla
Gud; ja han vert ein Stad kalla "den sanne Gud", liksom
det var Meiningi å setja han i Staden for Faderen.
Kva skal me tenkje um det?

"Det er Heidningkristindom," svara Pål. "Heidning-Gudane
var Menneskje, berre med ei framifrå Magt; og

SIDE: 422

Menneskje med framifrå Magt vart Gudar, som Herkules
og andre; ja Keisaren i Rom var Gud, um han livde
aldri so ugudeleg. I Apostelgjerningar les me um ein
Sevs-Prest som vil ofre til Paulus, då denne hev heilbrigda
ein Mann som var lam i Føtane; og Jesus hadde
gjort større Ting enn det. Ho voks fram av seg sjølv,
den Trui at Jesus var Gud; heidningkristne Avskrivarar
hev reint uviljande ført ho inn i Tekstane, ved Mislesingar
eller Mistydingar som dei sjølve ikkje hev gått etter.
Sùme hev trutt at dei hadde sjølve Pål Apostel med seg
her. Han kallar ein Stad Jesus Herren frå Himilen; og
då må han vel halde han for Gud, hev dei tenkt.

"Men me held oss til Meistaren. Han er spaklynd og
audmjuk av Hjarta; vil ikkje vera kalla god dessmeir; og
um Gud segjer han som Moses: høyr, Israel, Herren vår
Gud, Herren er ein! Det er nok so, at Gud er Far
hans. Men Gud er vår Far au. Og Guds Born er me
som han; og Brørar kallar han oss, liksom me alle skal
vera Brørar.

"Det hev vori Tidir då Trui på Jesu Guddom trongst;
og dei Tidine er enno. Og treng me den Trui, so kann
me hava ho trygt, so sant som me elskar Næsten; det
er berre det, me vert spurde um i Domen."

"Trieiningslæra må au falle, når ein held seg til Testamente"

"Trieiningslæra er frå det sette Århundrade etter
Jesu Tid."

Eg heldt fram med mitt. "Kva skal ein segja um det,
at Paulus vil vera sett serskilt til Apostel for Læra um
Løysepeningen; den talar då Jesus sjølv um?"

"Ein Stad hjå Mattæus og ein Stad hjå Markus er
Løysepeningen nemnd; dei andre veit inkje um han. Og
dette er serleg merkelegt hjå Lukas, som elles hev godt
Samanheng med dei tvo fyrste. Men Lukas var Paulus-Svein;
han hev visst, at Løysepeningen var Paulus-Evangelium.
Me finn Orde i dette Paulusbreve au. Og hjå
Paulus med hans Soningslære høver det; men hjå Jesus
med hans Lære um Faderen fell det reint framant"

SIDE: 423

Eg vart uroleg: "men Soningi er då ikkje berre Pauluslære?"

"Med Jesu Evangelium er ho i Strid," svara Pål.

Eg minte um Nattverdordi; "der talar Jesus sjølv um
Blode som er til Forlating for Syndine."

"Det meste av Nattverdordi finn du i fyrste Korintiarbreve,"
svara Pål; "der fortèl Paulus, at han hev fengi
deim, ikkje av Apostlane, men ifrå Herren. Ordi er heilt
paulinske; korkje Blode til Syndsforlating eller Blode til
den nye Pakti vil klinge i hans Munn som lærde oss den
femte Bøn i Fadervår, og som forsikra, at kvar Bokstav
og Tytill av den gamle Pakti skulde stå til dess Gudsrike
kom.

"Det me no kallar Kristindom er i det heile Pauluslære,
med nokre Tillegg frå Nikæa-Møte og seinare.

"Paulus tolka Jesu Livsverk på sin Måte. Dette lèt
seg gjera; Sogune um Jesus var ikkje skrivne i hans Tid.
Og av Apostlane fortèl han sjølv at han Inkje hev lært;
det Evangelie eg forkynner, segjer han ein Stad, det lærde
eg ikkje av noko Menneskje. Han og dei andre arbeidde
på kvar sin Kant au. Og han kunde gjerne tala um
sitt Evangelium, som han fleire Stadir gjer; det var eit
anna enn det Jesus Forkynte. Men det vart godkjent
meir og meir etter som Heidningkyrkja voks; sùmt av
det hev au vunni Inngang hjå dei jødekristne.

"Soleis Orde um Løysepeningen. Dette Orde hev smaka
mange og vorti spreidt og kjent; sùme Stadir hev det
vori teki for eit Jesusord. Men hjå jødekristne hev det
forma seg litegrand um. Etter jødisk Meining kunde
Løysepeningen turvast for Heidningar og Syndarar, men
ikkje for alle, som Paulus skriv; Løysepeningen for alle
vart då til ein Løysepening for mange; i den Formi kom
det inn hjå Markus og Mattæus. Og hjå deim er det
lagt i Jesu Munn.

"Det kann sjå rart ut, sovori. Men Soningstanken
turvtest. Endå meir då enn no.

"Tidfullnaden var komin; ein og annan kunde taka imot
Sanningi. Men Mengdi, Verdi, skýna ikkje Jesu Ord.

"Heidningane hev knapt nok fata Eingud-Tanken dessmeir;

SIDE: 424

og Israels Allvelduge hev dei vori rædde. Um
Gudane var mange og låg i Strid, so var dei endå fårlege;
men reint spelegt vilde det vera å våge seg fram
for ein Gud som åleine hadde Magti. Det hjelpte ikkje
at han kalla seg Far; dei strengaste Herrane gav seg ofte
dei venaste Nemne. Ovmykje vilde ein Einvaldsgud
krevja av både Ære og Ofringar; det var best å halde
seg til sine gamle Gudar, hev Heidningar flest tenkt.

"Men meir og meir vende Jødane seg burt frå Galilæaren;
dess meir galdt det då å få Heidningane med.
Og um dei ikkje kunde koma heilt med, so fekk ein
hjelpe deim fram-yvi so godt som det let seg gjera. No
var Farisæaren frå Tarsus ein Mann som kjende Heidningane
og visste kva dei trong; han skýna kor langt
ein kunde vente å nå; og Utveg fann han.

"Det er den gamle Israelsgud han forkynner, den
strenge og den vreide. Det er ein Herre som Heidningane
kann skýna, dette; han bryr seg um si Magt og si
Høgd meir enn um oss Menneskje; og etter sin eigin
Hùg hev han utvalt nokre av oss til Ære og andre til
Vanære, som det stend i Romarbreve. Som ein Krusmakar
gjer han sùme til Miskunn-Kjerald og sùme til
Vreide-Kjerald; han miskunnar den han vil og forherder
den han vil; og ingin kann segja noko for det; hev kje
Krusmakaren Velde yvi Leire sitt? Serleg mot Syndi er
Gud ein øydande Eld.

"Men endå kann me no etter Paulus sleppe å ofre.
Han bryr seg ikkje um Kalv og Sau lenger; han hev
fengi eit Offer so storgjævt, at Inkje kjem upp imot det.
Men so gjeld dette Offere for alle og all Tid au; den
som bar det fram var Jesus Kristus. Han, den vigde,
den fullkomne, den fyrstefødde, Gudssonen, Herren frå
Himilen, -- på serskild Vis bar han det fram: seg sjølv
ofra han for Syndine våre. Ofra seg ved å døy, døy
som ein Røvar på ein Kross; dermed er heile vår
Synderekning uppgjord; og dei gamle Småofringane
trengst ikkje meir. No gjeld det for Syndaren å eigne
Kristi Offer til seg, bera det fram for sine eigne syndir;
og det kann han gjenom Tru; denne vert noko nytt no:

SIDE: 425

Tileigning av Kristusoffere. Og hev Syndaren gjenom
Trui bori dette Offere fram for Gud, so vert han Guds
Barn og fær Gud til Far, um han var den verste Heidning
og Syndar. Sidan er det for honom som for Israeliten
å lìva etter Guds Lov; då er han trygg på Róm i
det Gudsrike som snart er ventande.

"Denne Læra gav Heidningane Mod til å høyre på
Apostlar og Apostelsveinar. Ho hev sidan vori stelt på,
og hev trengt Jesu Evangelium endå meir til Sides;
Offerguden er meir og meir komin i Staden for Faderen.
Men eit stort Framstìg frå Heidindomin er denne Læra
likevel; og endå ein stor Ting var nådd: gjenom Pauluskyrkja
vart Bibelen berga og dermed Orde åt Meistaren.

"Det store Fleirtal er Halvheidningar enno: treng Løysepeningen
og Millommannen. Men desse au vinn Gudsrike,
so sant som dei hugsar Bòde um Brorskapen." -- 

 -- No skýnar eg at Prestane er so imot Pål. Han
held seg til Jesus og dei til Paulus; og dei bannstøyter
som Paulus kvar som forkynner eit anna Evangelium enn
det dei held for det rette.

Eg vart sjølv rædd, då Pål strauk Orde um Løysepeningen.
Men di meir eg ser etter, di meir vert det so:
Evangelie um Soningi læt seg ikkje semja med Evangelie
um Faderen.

"Kva Apostlane meinte um Tru og Gjerningar," sagde
Pål sidan ein Kveld, "det kann me lære hjå Jakob,
Herrens Bror, ein av dei tri, det fyrste apostoliske
Blodvitne; so skriv Jakob i Breve sitt: Tru utan Gjerningar
er daud; kva gagnar det um nokon segjer han hev Tru,
når han ikkje hev Gjerningar; kann Trui frelse honom?
Liksom Jesus forkynner han den kongelege Lov etter
Skrifti: du skal elske din Næste som deg sjølv.

"Og som ein av dei gamle Profetane feller han Domen
yvi dei rike som ikkje brukar sin Rikdom rett. Gråte
og harma dykk, de rike, segjer han, for den Usæla som
skal koma på dykk! Sjå; den Løni de hev forhaldi for
dei Arbeidarar som hev skori dykkar Åkrar, ho ropar;

SIDE: 426

og Rope frå Skurdfolke hev komi inn for Herren Sebaots
Øyro; men ver tòlmodige, Brørar, segjer Apostelen,
Domaren stend for Døri.

"Det er Jesu Dom på nytt: usæle dei rike! Eld vilde
Messias kaste på Jordi, og ynskte, at Elden alt var uppkveikt.
Og når me ser oss ikring no, so kann me undrast
med oss sjølve: tru det ikkje er den Elden som
brenn rundt i Verdi både her og der?

"Ikkje Fred er her lenger, men Sverd. Magthavaren
læt Armingen slite; og av hans Sliting og Svolt bryggjer
han seg Rikdomar; men Uro kringsèt han kvar han gjeng;
den Uretten han driv forfylgjer han; Blode av Bror hans
ropar yvi han frå Jordi; uglad sìt han i sine Gilde, um
Vinen er aldri so god.

"Han er uroleg for både Eigedom og Liv; dei magtlause
slær Lag og fører Krig mot Magthavaren. Lite vil
dei magtlause vinne, um dei sjølve gjer Mammon til Gud;
men til Straffe-Englar er dei utsende mot deim som
feitar seg med Urett.

 "Sæle dei som lìver av sitt Arbeid og nøgjer seg med
det dei tarv. Fred hev den smånøgde og den hjelpsame.
Men Gull vunni med Urett er Helvites Eld."

 "Korleis skal me tyde dei gåtefulle Ordi som Johannes-
Evangelie vert opna med?" spurde eg.

"Pål svara: "det er uklåre Ord; og dei vil vera
uklåre.

 "Johannesboki vende seg til dei vise i si Tid. Og i
Fyrstningi er ho filosofisk og vil setja Evangelie i Samanheng
med Gnosis-Læra.

"Grunnvære er Gud; ved Orde, som sjølv er Gud,
Guds Kraft, skaper han Verdi.

"I den skapande Gudskrafti var Liv; Tanke; og dette
Gudsliv var Ljose åt Menneskjom: dei fekk sjølve Tenkjekraft.
Men Menneski livde i Myrkre og tok ikkje imot
Ljose; fata ikkje Guds-Tanken. Denne tok då Mannsskapnad
i Jesus; Orde, Gudskrafti, vart Kjøt og budde
millom oss. Men Verdi kjende ikkje att det Orde ho

SIDE: 427

hadde vorti til ved; hans eigne tok ikkje imot honom,
so nær som nokre fåe: dei som trudde på hans Namn.

 "Han som hev skrivi dette vil vise, at Lærdom tarv
ikkje heller stengje oss ute frå Gudsrike.

"For Kyrkja hev Johannesboki vori fårleg. I Staden
for Meistaren set ho Anden til å upplyse og lære oss;
men kva ho meiner med Anden er ikkje tydeleg nok sagt;
og Andar av ymist Slag hev då nytta dette Orde ut gjenom
Tidine.

"Me umyndige held oss til Meistaren i dei fyrste Sogom,
til dess me kjem so langt at me kann kjenne han
att i den siste; og vinn me ikkje so langt, so hev me nok
i det me i dei fyrste finn: Fagnadbòde um Faderen."

Tekst: Måtte ikkje Kristus lide dette, og so gange inn
til sin Herlegdom?

 -- -- Tunge hev dei vori for Jesu sveinar, dei Dagane
det her er fortalt um. All deira Von var burte; Israels
Frelsar låg krossfest i ei Grav.

At Messias skulde døy, og det som ein Brotsmann, det
var mot Skriftine og mot all Von; og noko Snakk av
nokre Kvende, at han skulde vera uppstadin, trudde dei
ikkje; modlause og rådlause gjekk dei der; ikkje minst
desse tvo på Vegen til Emmaus.

So kjem ein ukjend og spýrr, kvi dei er sorgfulle. Dei
svarar: Jesus frå Nasaret, ein Profet veldig i Ord og
Gjerning, han som me venta skulde utløyse Israel, honom
hev Øvsteprestar og Rådsherrar krossfest; og no veit me
ikkje meir.

Den ukjende er Jesus sjølv. Og han er med på Messiastanken.
Men det må de då skýna, segjer han, at
Messias måtte lide? Det verste måtte han lide; viljugt
og som eit lydigt Barn måtte han lide det; då fyrst var
han so til det siste og ytste røynd, at Faderen kunde
gjeva han den høgste Magt; då kunde Profeten frå Nasaret
få Messias-Kruna.

Dette er den apostoliske Tanken um Langfredagshende.

SIDE: 428

Som Petrus segjer i Apostelgjerningar: Jesus vart yvigjevin
til Dauden etter Guds fyrisette Rådgjerd; då han
hadde stadi den Prøva, uppreiste Gud han og gjorde han
til Herre og Messias. Og hev sett han til Domar yvi
livande og daude. Eller som Paulus skriv: han var lydig
til Dauden, ja til Krossdauden; difor upphøgde Gud
honom høgt, og gav honom det Namne som er yvi kvart
Namn; og for det Namn skal alle bøygje seg.

Guds fyrste og øvste Tenar vart Jesus ved det at han
var heilt ut lydig; si Lære underskreiv han med sitt Liv.

Tekst: De skal høyre Hèrstrid og Tidendir um Hèrstrid;
men Enden er ikkje endå.

 -- -- Hèrstrid høyrer me nok um; villare og villare
rasar Krigen, di meir Kultur me fær; og endå skulde
Kultur vera det same som Folkeskikk.

Med Vald råder det vonde i Verdi. Den eine Broren
lìver av den andre: Domaren av Tjuven og Tjuven av
Rikingen og Rikingen av Slitaren; men Slitaren svelt; og
berre Kniven held Kniv i Slire.

Væpne seg er einaste Rådi mot Krig. Men det er ei
utrygg Råd; so lengi væpnar me, til sjølve Våpni driv
oss i Krig; driv oss inn i den Villa der Brørar lagar
Brørar til Hakkemat.

Verre enn alle Villdyr er Menneskje; Vargflokken sjølv
held seg-imillom Fred. Men Mann drep Mann og Folk
tyner Folk og Rike øyder Rike; Blod fløymer gjenom Tidine;
og di meir me preikar um Kristindom, di større
vert Flaumen.

Men Enden er ikkje enno. Guds-rike kjem; men fyrst
må Djevelen og Dyre og den falske Profeten hava si
Tid, og alt det andre vonde som er spått um.

 -- "Det vert tala um ein ny Hìmil og ei ny Jord,"
sagde eg. "Men var det ikkje vår eigi Jord me skulde
sjå å få Skikk på?"

"Det er den me skal få Skikk på," svara Pål. "Det

SIDE: 429

vonde skal brenne, bli øydt; og når det er burte, so vil
ho vera ny, denne same gamle Verdi."

"Himil og Jord skal forgangast, stend det."

"Himilin er i desse Spådomane Bilæte på dei Vondemagtine
som sèt seg i Guds Stad; og Jordi er Rike åt
desse Magtine; både dei og Rike deira skal brenne."

"Men Domen?"

"Domen er sjølve dette at det vonde øydest og det
gode vinn. Og Dom skal me halde kvar for seg: gjeva
det gode Magt i vårt Liv og kaste det vonde i Eldsjøen.
For kvar ein som soleis lærer å halde Dom yvi seg
sjølv vinn Gudsrike eit Stìg fram-yvi."

Tekst: Menneskjesonen skal koma i sin Faders Herlegdom,
og skal løne kvar etter hans Gjerningar.

 -- -- Myrkt var det for Israel i Jesu Dagar. Gamalt
godt låg nedtråkka under Heidninghæl og nedtyngd under
Mammonsvald, og vondt nytt skaut upp og breidde
seg kvar ein såg; Folke gjekk framandt i sitt eigi Land;
og Armod og Sjukdom og Hugløyse vaks; berre eitt hadde
det same Israel å trøyste seg med: Voni um Gudsrike.

Gudsrike var den nye Heimsalderen, då alt Herrevald
skulde falle og Guds Lov få Magt. Og no tok Vonir
til å vakne hjå mange; han som skulde føre Messiasstriden
og reise Gudsrike, han lìvde si Prøvings og Fyriarbeids
Tid millom Folke alt. Tanken um dei Ting som
skal hende når hans store Dag renn, er då ofte framme
i Jesus-Sogom.

Lengi etter rann det og ein Dag som kalla seg hans
Dag; den kristne Tidi er etter Namne Messiastidi. Men
det var ikkje Messias som kom; det var Mot-Messias.
Folki fekk det verre enn fyrr; og Jesu Sveinar vart
brende. Då slokna alle gamle Messiasvonir. Verdi var
dømd og i Djevelens Vald; Gud, Sanning, Rett fekk aldri
Magt der; men det vakna ei ny Von: den Verdi som
brende Guds Born skulde sjølv brenne.

Og eit nytt Tilvære skulde koma upp; vondt og godt

SIDE: 430

skulde skiljast åt; høgt upp-i Guds blåe Himil skulde
dei gode lìva sitt Ævelege Liv, og djupt nede i svarte
Helvìte skulde dei vonde Æveleg døy; endelaust skulde
dei brenne i eit endelaust heitare Bål enn det dei sjølve
hadde kveikt åt Guds Born.

På denne Draumen lìver Folki enno. Og alle Ord i
Skriftine um Domen vert tydde etter den.

Men hugse skal me, at alle dei Ordi som no vert tydde
um Domedag, dei handlar um Messias-Striden og um det
komande Gudsrike.

Når Messias hev vunne på Djevlemagtine, so kjem
etter Spådomane det nye Jerusalem ned frå Himilen,
og Guds Tjeld vert uppsett hjå Menneskjom; Guds Vilje
vert Lov på Jordi; Rett og Brorskap vinn. Då er dei
gamle Ting burtfarne. Sorg og Skrik og Pine skal ikkje
vera til; sjølve Dauden skal ikkje vera til meir, -- korleis
me elles skal forstå det Orde.

Alt no er me i Gudsrike og fær Løn, eller i Djevlerike
og fær Straff; sidan kjem me til Paradis eller i
Refsings- eller Skirsle-Elden. Når Gudsrike er komi,
gjeng dei gode der inn. Alle vinn fram som vil fram;
og den Sæla dei vinn vert likna med Glede og Gjestebòd.
Men dei som ikkje bøygjer seg for Guds Lov, dei
fær ei Straff som vert likna med Myrkr, Daude, Eld; det
er ei Straff som sløkkjer Liv og Livs Vonir. Og når
soleis det vonde er yvivunni og utreinska, gjev Messias
Rike frå seg etter Pauli Ord, og Gud vert alt i alle;
hans Rike er komi, og det Rike skal stå.

 -- "Det vert stundom tala um Æveleg Pinsle," sagde
eg; "kva skal me tenkje um den?"

Pål svara: "Æve-Pinsla, Æve-Elden er det same som
den andre Dauden.

"Æve-Elden," heldt han fram, "vert kalla usløkkjande;
Bilæte er teki frå den Renskingselden som brann i Gehenna
eller Hinnomsdalen utanfor Jerusalem. Det var ein
sterk Eld, som brann med Svåvel; han skulde gjera Ende
på det By-Avfalle som elles hadde vorti liggjande og
rotne; og der var mykje Avfall frå ein sovidt stor By.
Gehenna-Elden brann Dag og Natt; brann Æveleg; men

SIDE: 431

det som vart kasta på Elden brann upp; soleis skal
det gå med Avfalle frå Jordi; det skal bli uppbrent,
utreinska.

"Me veit ikkje meir um desse Ting. Men det er nok.
For det er ikkje Rædsla for Straff som skal drive oss
til det gode; då vert me Trælar og ikkje Born; Kjærleiken,
Hugen til det gode, skal drive oss. Og Meistaren
visste det mange helst vilde gløyme: at Hug til det gode
hev me.

"Visst er det, at Gud er Faderen. Han er ikkje noko
Troll som hev Hugnad av å pine oss; steller me oss
gali, so straffar me oss sjølve; Pinsla fylgjer alltid låkt
Verk. Det er dette Meistaren vil minne oss um, når
han talar um den Livsspilla og Uhugnaden som fylgjer det
vonde; og me skal høyre på det han segjer og taka Rædsle
av det, men Rædsle for det vonde og ikkje for Faderen."

Tekst: Den som gjev ein av desse minste ein Drykk
Vatn skal ikkje sakne si Løn.

 -- -- Gjer du ein Stakkar den minste Hjelp, so er du
meir til Mann enn um du held ei ven Preike for han
og læt han gange med den. Ja Syndaren som gjer vel
er betre Gudsbarn enn den retferdige som dømer.

På Domedag vert me ikkje høyrde i Pontoppidan.
Gjerningarne våre skal døme oss som dei kvar Dag dømer
oss; dei viser kva me er. Armingen vert dømd etter
som han bèr si Armod og Rikingen etter som han
nyttar sin Rikdom; og Domen er rettvis; inst inne i vårt
eigi Samvìt sìt Domaren, Menneskjesonen; me høyrer
hans Røyst kvar Dag.

Til vanlegt endar Rikingen i Pinsla; han vert leid både
seg og Tilvære sitt. Millionherrar som flakkar Verdi kring
og fåfengt freistar å døyve sine leide Minne, dei kann
vitne um det; like eins Storsnytarar som plåstrar sitt
sjuke Samvìt med Gåvur til Kyrkjur og Fatighus og mykje
og mangt. Men Ærleg tent og vel nytta Rikdom er
ei Gudsgåve; sjølve Fader Abraham var rik. Og for

SIDE: 432

syndig Rikdom er der Tilgjeving, når Syndaren bøter.
Tollaren Sakkæus rette upp att det galne han hadde gjort
og gav Helvti av sitt Gods til dei fatige; sidan fekk han
Meistaren sjølv til Gjest. Mykje vert den tilgjevi som
elskar mykje.

I våre Heimar og Tidir er mange fatige, endå dei
gjerne vil arbeide; deim hjelper ein som ein skal, når
ein steller det so at dei kann hjelpe seg sjølve. Læt du
deim få Arbeid og løner deim rimeleg, so skal du ikkje
sakne di Løn; endå betre Verk gjer du, um du læt Fatigmann
få Jord, so han klarar seg sjølv; rette Måten
her er den som du, Gudleik, brùka, då du skifte Garden
din med ein fatig Bror, so han no greider seg godt,
men kjenner seg Kaupar og ikkje Olmòsumann.

Men dei minste, Born og uføre og sjuke og gamle,
deim gjev me det dei treng, og gjev det med Hugnad;
me veit for visst, at det me gjer imot deim, det gjer
me mot Menneskjesonen.

"Denne Djevelen," sagde eg, "Beelsebub og Satan og
kva han heiter alt, kva skal me tru um honom?"

"Djevelen må me tru på," svara Pål; "han er visst
livande nok.

"Men no gjer dei Djevelen til Gud; og det er å gjera
for mykje Ære på han. Ikkje for det; ein kann alltid
forstå det; det vonde er ei Stormagt som synest vinne
på Gud sjølv stundom. Eg hugsar han Gunnar, Bror
min; so lengi hadde han sétt på denne Verdi som rivst
og bit og bløder og brenn, at sistpå tenkte han: dette er
Helvìte; den vonde hev Magti; Faderen er berre eit
Barne-Eventyr.

"So gjeng det mange. Det finst endå dei som driv
Djevledyrking, på Lag som Trollkarar og Trollkjeringar
fyrr. Når det vonde hev Magti, so er den Vonde Gud;
og so fær me dyrke den Vonde, tenkjer slikt Folk.

Men Gud er den Vonde ikkje. Han er helst ein Stakkar,
på Vis som Eventyrfanden. Ein Tosk er han i

SIDE: 433

Grunnen au. Men han er seig og sløg; og då me sjølve
er endå tåpnare enn han, so narrar han oss ofte.

"Sterk er han au på ei Vis. Men han hev si Magt i
oss. I meg, i deg, i kvar for seg hev han Rike sitt; der
er det han råder og styrer. So ofte som han berre
slepp til.

"Det vonde i oss sjølve er han, det jordbundne, trollvridne
i oss, Ormebøle og Ulvestogo, Sjølvhug og Kaldhug
og Hemnsjuke og Hat, alt det me må slåst med
og vinne yvi kvar Dag og endå aldri er trygge fyri, -- 
det er Djevelen.

"Var denne Utangen noko for seg sjølv, so hadde Faderen
havt Råd med han for lengi sidan. Men i oss
sjølve hev me han; noko av oss sjølve er han; det er
det som er so vrangt. Kvar lyt fikte med 'n sjølv so
godt han kann; onnor Råd er her ikkje.

"Kva Djevelen er? Det er ikkje snart sagt. Me hev
mykje i oss av Dyr; når det vert herdt og kvesst i
Mannavìt, so vert det Djevelskap, og den som arg kann
vera; då er Fanden laus. Me skjemmest av slikt; Menneskje
i oss vil ifrå det, og likar å hava Hin-Mannen
å skulde på; men Dyre og Trolle i oss heng meir fast
ved det vonde enn me vil vera ved; og lett kann me bli
både Dyr og Troll, um me gjev etter.

"Men helst vil me vera Folk; og so fær me denne
lange og seige og ofte vrange Striden med Djevelen. Best
er det etter mi Røynsle å ikkje høyre på han, ikkje bry
seg um han, berre drive på med det som rett er; men
elles stend den gamle Sanningi fast, at Gudsord likar han
ikkje. Og di oftare me vinn på han, di meir veiknar
han; dess meir veks og Menneskje i oss, Gudsbarne; og
sidan eller fyrr kjem den Dagen då Djevelen er bundin.

"Men jamvel då gjeld det å vera på Vakt. Sovnar
ein, so kann den Reven snart smette ut av sine Band;
og ein fær då gjerne eit langt Bask, fyrr ein er trygg
att."

"Jesus sjølv talar um Djevelen," sagde eg.

Pål svara: "det sama gjer me; Folk skýnar betre livande
Liv enn daude Tankar. Men det gjeld at me ikkje

SIDE: 434

driv det for vidt; i ein Heim so storbygd og streng som
dette Lande vårt vert Hugsyne lett for sterkt; Draumsjuke
hev me havt nok av."

"Jesus dreiv ut Djevlar," heldt eg fram.

"Han gjorde det som dei den Gongen kalla so," smilte
Pål; "og det gjorde han rett i."

Snart var me inne på Undergjerningar; Pål trur på
deim. "Men," sagde han til Slutt, "i gamle Dagar trudde
Folk meir på slikt enn me kann; og det laga seg Sogur
um Meistaren som me ser er Folkedikt. Men no, då me
tek alle andre Truir frå Folke, so kann me lata det få
hava denne; ho er korkje kristeleg eller ukristeleg; men
det er av den Mjølki som høyrer Barnealderen til."

Eg spýrr stundom Pål, um han ikkje vil ut på Forkynning
att; "Folk kunde hava godt av å høyre Evangelie,"
meiner eg.

"Dei hev Moses og Evangelistane," svarar Pål; "deim
skal dei høyre. Og vil nokon vita mi Meining um noko,
so veit han kvar eg bur."

"Men du kunde fortelja Ungdomen at me skal arbeide."

"Med Neven preikar ein Arbeid best; med Preiking èl
ein berre nye Preikarar."

Eg tagnar. Dette hev han nok Rett i.

"Det er visst mange som er leide av Live i denne Tid,"
kom eg til å segja.

"Det høyrest so," svara han.

"Men vera leid av Live er Sjælearmod. Fortògsslitarar
og Krakkesitjarar kann finne Verdi keidsam; men meir
enn nok er her å gjera og lære all Tid.

"Underlegt er det og å høyre på deim som finn Live
meiningslaust. For der er alltid Meining i å hjelpe der
Hjelp trengst; og Hjelp trengst all Tid og all Stad.

"Lìva rett, det er å vera ein god og tru Tenar. Og
ein Tenar spýrr ikkje etter Meining; han hev Arbeid, og

SIDE: 435

det gjev Meining; meir enn nok av Arbeid hev han kvar
Dag og kvar Stund.

"Dei som vert kalla Herrar er store når dei er Tenarar;
sjølve Kongen er stor, når han tenar Folke sitt;
det kann han ikkje ofte no, Stakkar.

"Den høgste på Jordi er ho Mor; han Far hev fullgod
Meining i sitt Liv berre han tenar henne; men Live
for denne høgste på Jord er å tena dei minste Borni.

"Me som ikkje er Fedrar og Mødrar skal vera Fedrar
og Mødrar til Hjelp; me skal vera Tenars Tenarar; er
me det, so er me mykje meir til Folk enn vanlege Pavar.

"Men var det ein som ikkje kunde hjelpe eller tena,
 -- han fann ikkje Meining i sitt Liv, um han so rota
seg igjenom alle Filosofiar."

"Å, denne Soli!" ropa Pål ein Morgon; "for ei
Livskaparmagt;
for eit Guddomsvelde! Ingin skal undrast
på, at alle Folk hev havt ei Soldyrkar-tid!

"Og endå er Soli inkje anna i seg sjølv enn eit lògande
Helvìte."

"Og når det Helvìte sloknar, må alt Liv døy; er det
kje bakvendt?" sa eg.

"Når Soli sloknar vert Solheimen Is, ja. Isklotar i ei
gravsvart Natt.

"Men ein Gong støyter Isklotane ihop; då vert dei
til Eim; Isen med; gjenom endelause Tidir skìpar, Eimen
seg um til ein Solheim på nytt; då tek ein ny Dag av
Æva til. -- Er det kje so dei no trur?"

"Noko må ein tru, når ein Inkje veit."

"Store Draumar er au noko, Håvard. Den gamle
Tanken vaknar um Heimsringen, Tilvære-ringen: alt hev
Dag, Kveld, Natt, Morgon; Dag, Kveld, Natt, Morgon
kjem att og kjem att, på nytt og på nytt, sviv rundt
og sviv rundt, i Æveleg Ring; der er inkje Upphav eller
Ende. Alltid ny stig Dag av Natt som kvarv; alltid ny
døyver Natt den sloknande Dag; alltid ny stig Solheim
av Ævords Skodd; alltid ny vinn Ævords Skodd på Heim

SIDE: 436

og på Sol; Æveleg rundt og i Æveleg Skifting alltid seg
sjøl sviv den gåtefulle Ringen.

"Kor som er; me trur det finst noko som vinn utyvi
Ringen, upp i eit Tilvære av eit anna Slag; det Live som
nådde det høgste, Åndi. Då fær me Von um ei Meining
i Tilvære; noko vinn seg fram som held seg, og
som hev noko det vil: hev eit Liv å verja, eit Rike å
vinne, ei Framtid med Framgang og ikkje berre det same
og det same upp att.

"Det me veit er, at som det er laga, so er det. Me
kjenner den Verdi me hev og nyttar det Live me fekk;
når me nyttar det rett, fær det Meining for seg; for
Resten syter Grunnherren, Faderen."

V.

Det lid til Vårs att. Og mi Tenartid er til Endes.

Snart skal eg vera Mann på min eigin Gard. Det er
ferdugt, å kalle, det vesle Heimehuse vårt -- me fær
byggje det større sidan, um det trengst -- ; og til Hausten
held eg og Ingeborg Bryllaup.

Det kann vera på Tidi au at eg tek til med "mitt
eigi Liv"; eg hev snart nått "Sveinkall-Åri". Den vesle
Garden min skal eg nok få i Gang; og eg tenkjer me
skal trivast både ho Ingeborg og eg og dei som etter
oss kjem på Øvre Håtun.

Skulegonga mi lyt au vera til Endes no; eg hev lært
Grunnane og kjenner at eg skal klara meg. Det er Trui
hans Farfar eg hev funni att, når eg rett skal sjå meg
til: me skal vera gode mot kvarandre, so vil Gud vera
god imot oss. Og no veit eg, at i dei barnslege Ordi
ligg heile Kristindomen. For det er Born me skal vera.
Ikkje gruvle; taka kvar Morgon på med Livsens Leik
og vera med i den, og gjera kvar sitt til at Leiken kann
bli god; då vert Dagane heller for stutte enn for lange.

Og Innhald vert der i den ålvorsame Leik.

SIDE: 437

På Hòve er alt i Stand no. Det unge Folke er innflutt;
og dei ser greide ut både Mannen og Kona. Einar
er ein stillfarande stød Kar som veit kva han vil; og
ho Ragnhild, Kona, eit staut og vent Kvende frå Holmeland
i Nes-Sokni, er ei ferm ung Gardkjering; dei klarar
seg nok, dei tvo.

Eit lite Heimkome-Lag heldt dei igår; der var "me
Drengjene" au med, eg so vel som Husbonden, hev vori.
Og eit gildt Lag var det. Høgsæt-Gjesten var Enkja frå
Bø, Syster åt den gamle og Mor til den nye Hòve-Mannen.
Det er ei vyrdsleg Kòne, langt upp i Åri men
godt ved Magt; Bård, Son sin, hadde ho med seg. Og
so var Jens Eide, Lensmannen, med, dertil Grannane på
Garden.

Då me hadde gjort oss kjende med kvarandre og var
komne til Bords, gleid Samrøda inn på dei gamle Minni
frå Hòve. Han Trond der nord kunde fortelja ymist etter
Farfar sin um han Gamle-Gunnar og endå lenger
upp, og um Bygde Tilstand i dei Tidir; det eg serleg
lagde Merke til var, at dei gamle hadde vori so lite glade
i 1814; "fyrr hadde me våre eigne Kongar," sa dei,
"men då kom me under Sverig". Og ikkje minst høyrde
me Ungfolke etter, då Pål og Syster hans kom inn-på
si Barndoms og Ungdoms Tid. Ymist som fyrr hev vori
Skodde for meg vart uppklåra no; Soga hans Enok Hòve
høyrer ikkje til deim som Folke kann fortelja.

Serskilt glade Barndomsdagar hev Borni hans Enok
ikkje havt. "Men Barndomen minnest ein gjerne, korleis
han er," sagde Enkja; "der er so vel stelt, at Borni lìver
sitt Liv; og dei kann lìva det mest for seg sjlve, når
so må vera; det tunge og myrke fær ikkje Tak på oss
i dei Åri." "Og i Ungdomen vert det so mykje anna
å tenkje på," lagde Jens til; "etterkvart legg då Minne
seg svalande og sonande yvi jamvel dei djupaste Såri."
"Born og Ungdom veit," sagde Pål, "at etter Strid kjem
Kvile og etter vondt godt; jamvel det tyngste bèr me i
dei Åri lett; me veit, at Gud er Faderen."

Mest fortalde Enkja um Mor deira, ho Anna Hòve.
Endå det skulde ikkje vera mykje å fortelja etter henne;

SIDE: 438

stilt lìvde ho og gløymd er ho. Men det hev vori ei av
dei gode gamle, dette, ei av deim som kunde bera tunge
Dagar med rolegt Mod; no for Tidi plar me skrike upp
for mindre enn det ho hadde å stå i. Um Far sin hev
Pål fyrr fortalt meg eitt og anna som viser, at det ikkje
hev vori berre Sjukdom som braut den Mannen ned; det
same fekk han no fram endå klårare. "Men," lagde
han til, "når Fagnadbòde hev vorti eit Rædslebòd som
skræmer Folk ut i Ørske og Daude, so er me vel komne
so langt burt frå Jesus som komande er."

Sidan fortalde Pål frå si eigi Gardmanns-Tid. Og
han fortalde Grunnen til at han laut selja. "Eg trudde
eg åtte Jordi; og so var det meir og meir Jordi som
åtte meg; det vart då berre ei Råd. Hadde eg sétt det
eg no ser: at Jord-Eiging er Tull, so at i Røyndi var eg
ikkje Jordeigar, men berre Jordbrukar for Ætti mi, so
hadde eg greidt meg, trur eg. Den Jordi eg hadde for
mykje kunde eg selt; men Ætteheimen skulde eg haldi
uppe; då hadde eg visst au vori frelst frå mitt eigi Livs
Ulykke ... ja eg må minnast Helga i Kveld. Men eg
fekk ikkje Tak på dette i den Tidi; og det verste av alt
vondt hende. No fær eg vera glad, at det som læt seg
rette rettar seg. Og Einar er sterkare enn eg; han trur
ikkje Jordi skal få for mykje Magt med honom."

"Det er andre Tidir no, Morbror," sagde Einar. "Ein
sìt ikkje på si Tuve trygg som dei gjorde fyrr; det spýrst
berre um ein kann klara seg so vidt at ein heng; og
då gror ein ikkje fast til Jordi på den Måten som De
meiner." "Altfor lett losnar Folk ifrå Jordi no," svara
Pål; "og det er likso gali." "Det er nok helst verre,"
sagde Lensmannen.

Minne um Gunnar kom upp; "det er vondt," sagde
Pål, "at han ikkje skulde få vera med i Kveld. Men
sitt Odelsmanns Verk fekk han gjort; det er honom me
mest kann takke for, at Ætti fær att Heimen sin. Og
det takkar ikkje minst eg han fyri; di eldre me vert, di
meir skýnar me kva Heim er; heimlaus Mann et rotlaus.
Det hadde han Gunnar au lært."

Um Live på Garden i seinare Tidir fortalde Grannane

SIDE: 439

mest; og Enkja og dei unge hadde mangt å spyrja um.
Bygde Høve og Tilstand vilde ikkje minst Ragnhild hava
Greide på. Ho hadde høyrt ymist um dei vakte her
sør-etter; var det ikkje so, at Folke i desse Bygdelag tok
Verdi svært tungt? Lensmannen og Pål lempa og forklåra
det beste dei kunde. Men at slike "gudsjuke"
Tidir fører mykje uhugsamt med seg, det læt seg ikkje
neite; og det vedgjekk dei. Han Trond, den eine av
Grannane, og serskilt Kona hans, er elles vakte, so det
galdt å vega Ordi vel; det gjorde dei au. Pål trøysta
Ragnhild med, at Folk tok til å høyre meir på Meistaren
sjølv no. "Og det ljosnar der han fær Magti; for
han lærer oss at me skal ikkje døme."

"Det er ventande," sagde Jens, "at i låke Tidir tek
Folk det tungt; men Tidine letnar, trur eg. Og då veks
Arbeidshugen; og den driv mange Sutir burt." "Velstand
er ei god Råd mod alt vondt," sagde Bård; han drog
på Smilen.

Då tok Trond og Kona hans til å murre so smått.
Men Jens lempa Røda inn på meir verdslege Ting; og
det hjelpte.

"Det tek til å besne med Tidine att, ja," sagde han;
"det verste no er snart-sagt denne Naudi på Arbeidsfolk.
Men det vert ei Råd med det au, må ein tru. Inn-på
By-Stykki tek dei meir og meir til med Jordbruksmaskinar;
og det gjeng so godt at Folk alle Stader kjem til
å taka etter. Dei vert so billege og lettvinne, desse
Maskinane, at snart kven som helst kann få deim og
brùka deim; og dei småe Gardane kann slå seg i Lag
um deim; so vert dei au hjelpte. Og lærer dertil det som
me norske mest treng um å lære: Samhald og Samarbeid.
Eg lika ikkje desse Maskinane fyrr; men no trur eg me
kann vente oss mykje Hjelp av deim."

"Som det no er stelt," sagde Pål, "dreg Maskinbruke
inn-på den Vegen som ein Gong må føre til Herregardar
og Arbeidstrældom; og det er ikkje godt. Men alt
hev si Tid; og me fær tru at me slepp frå det på ei
Vis." Bård og Einar meinte at det fekk bera kva Veg
det kunde; Maskinar laut ein hava når her ikkje var

SIDE: 440

Folk. Dette vart me samstelte um; "det som må til, det
må til," sa Ragnhild.

Frå Bygdevilkår bar det inn-på Lands-Tilstand; sterke
Ord fall det her. "Det er denne endelause Politiken
som legg allting øyde," sa Einar; "skulde det ikkje snart
kunna bli ein Ende på den?" "Me fær tru det," svara
Lensmannen; "men det er visst ikkje verdt å vente på
det; me fær berre sjå å få Arbeide til å vera det
fyrste." "Ja kunde ein få Folk til å skýna det!"

"Me fær slå Politiken frå oss alle som kann," meinte
Bård. "Det vil nok turvast. For med Skam å segja
so er Sanningi den, at me hev ikkje noko Jordbruk enno.
Me hev livt av Sjøen og Skogen og Fjellbeiti; det meste
av Jordi ligg der. Berre Tiandeparten av våre tjuge
Millionar Mål er skikkeleg i Bruk; dei åtte Tiandepartane
ligg reint udyrka. Jordi læt me liggje og gro yvi
med Myrgras og Lyng; men 20 -- 30 000 av våre beste
Arbeidsfolk sender me kvart År til Amerika. Og kor mange
det er som rømer til Byane må Vårherre vìta. Og ei
veksande Mengd av Folke hev Fatighjelp. Skuldi vår
nemner me ikkje, helst; Riksskuld og Heradsskuld og
Gardsskuld kappveks. Ein og annan Pengemann på den eine
Sida og ein veksande Hèr av Fant på den andre, det er
det me kallar Framgang; kva Veg det skal bera er ikkje
godt å sjå."

"Stend det so smått til," spurde fleire av oss.

"So smått stend det til," svara Bård. "Men anna
enn Politik vert det ikkje; Folk gjeng og drøser um
Svensken, og les Blad, og held Folkemøte og Ungdomsmøte
og syng Ja vi elsker; men nemner nokon Jord og
Arbeid og Velstand som må vera Grunnen under alt, so
slær Folk seg til Ro med Drøyming um Statshjelp."

"Me fær nok berre vera glade me hev Amerika," sagde
han Svein der aust. "Her vert det kje anna enn Fant
kor mykje me slit; men der greider dei fleste seg, og det
reint godt. Eg hev alt tvo av mine der burte, eg for
min Part; og eg skulde ynskje me var i Amerika heile
Huse; det er mykje betre Jord å få der enn her på
rimelege Vilkår. Og frie er Folk der burte; hev korkje

SIDE: 441

Embættsherrar eller Svenskar å dragast med; og ikkje
tarv dei gå si beste Tid burt med Eksis heller. So me
fær nok takke til at me hev Amerika, me Småfolk då."

Han Trond nikka. "No talar Folke," smilte Lensmannen.

"Ja so talar Folke," sagde Bård; "og kven kann undrast
på det?"

"Du hev Rett, Svein," tok Pål fram-i; "når Vegane
stengjest heime, so trengst det Veg ut. Men det er ille
for oss, at so mange søkjer burt; og Skam er det, at me
dyrkar upp Amerika men læt våre eigne Myrar liggje.
Du kann aldri segja for sterke Ord um det, Bård.

"Me fær tru," heldt han fram, "at det er eit Millombrøyte.
Ei Skuletid som skal lære oss Broderlovi att,
so Lande på nytt kann bli Heim for Folke.

"Mot Utvandring arbeider me på beste Måten når
me skaffar Småfolk Jord. Og det på Vilkår so dei
kann klara seg med Jordi. Staten kann ikkje det; vil
den kaupe Jord, so flyg Prisane upp; men ein Jordeigar
kann, når han hev meir Jord enn han heilt-ut kann
nytte."

"Det er vel fåe som tykjest hava meir Jord enn dei
treng sjølve," sagde Einar.

"Den som ikkje hev meir Jord enn han treng er angerlaus,"
svara Pål. "Men mange hev Vidder liggjande
halvnytta som godt kunde føde sin Mann; so var det med
meg i mi Gardmanns-Tid; Kvernhusheidi låg der. Og
di betre Jordbrukarar me vert, di mindre Vidd treng me;
Jordi er rik. Mykje rikare enn me veit er Jordi. Og Guds
Hjartelag er i ho; ho vil gjeva av Rikdomen sin. Di betre
me steller ho, di meir gjev ho; utrulegt gjev ho, når ein steller
ho rett. Det veit dei forfarne, og lærer det meir og meir;
reine Eventyr kann ein lesa um den Ting frå Land der
Folk hev drìvi Jordbruk lengi. Me er nye i dette Arbeide,
me; men me kjem vel etter. Me hev fengi Skular
som studerar Jordi liksom Lærdomsskulen granskar
Skriftine; og um Jordbruksskulane enno hev best Greide
på Jordi i andre Land, so fær dei Greide på vår etterkvart;
og på våre Arbeidsvilkår. Og kjenne Jordi
må ein, skal ein stelle ho rett. Det er med den som

SIDE: 442

med anna Livende: vil ein pine og tvinge noko ut av ho, fær
ein inginting; men under kjærlege og kunnige Hendar trivst
ho og gjev meir og meir; av den minste Flekk kann ein få
utrulege Avlingar. So at um ho er gjevi til alle, so hev
ho au nok åt alle; og til fleire og fleire di betre ho
vert stelt.

Bård smilte: "De ser fram-yvi, De Morbror. Men
Vilkåri er som dei er. Enno hev me ikkje lært mykje;
og minst veit me um våre eigne Vilkår, som De sagde;
ein må hava rett stor Vidd her enno, skal ein klara
seg. Og å få Jordi i Magt, det kostar; både Arbeid
og Tid og Skillingar kostar det. Men det som aukar fort,
det er Kravi; Krav, Prisar, Utgiftir. Pengar, Pengar,
Pengar må til; Rentur og Skattar og Skattar og Rentur
må ein tenkje på jamt; det lyt heller gå som det
kann med det Live ein sjølv skulde lìva." "Det er Tevling
og Kappsprang i Jordbruk som i Verksdrift og Handel,
Morbror," sagde Einar; "at ein skal lìva av Jordi
er snart det minste no; det er so mykje anna som vert
kravt av ho." "Altfor sant er det," svara Pål; "Mammon
legg Jordi under seg som alt anna. Men me skal
halde Mammon frå oss det beste me kann; stelle oss
so at me ikkje vert berre Trælar."

Eg fekk Lensmannen inn på den amerikanske Tanken
hans; Pål hev sagt eitt og anna um den som hev gjort
meg forvìten. "Etter den," sagde eg, "skulde både
Jordspursmåle og andre Grunnspursmål vera løyste,
når me fekk ein Skatt på Jordi so vidt stor, at det
ikkje lønde seg for Herrar og Spekulantar å "sitja ho
burt" lenger; kannhende er det den som skal frelse oss?
Jens svara, at me kom visst til å tenkje på det etterkvart.
"Fær me ein slik Skatt," sa han, "so vil ingin
sitja med meir Jord enn han brùkar; og då vert det
Jord åt alle som treng. Dei tjuge Millionane Mål Jord
som no ligg burtbundne, dei fekk me au upp då etterkvart,
skulde du sjå, Bård." Det vart eit heilt Ordskifte
um dette; og Jens sagde mykje som eg fekk Mod
av. For Bonden vilde Jordskatten ikkje bli tung. "Han
korkje skal eller tarv vera større enn at Jordi med rimelegt

SIDE: 443

Bruk lett bèr han; berre for unytta Jord vert han
tung; og det er det han skal vera." "Men Jordi vert
Samfundseign?" spurde Bård. "Jordi vert mi og di,"
svara Jens; "men ho skal liggje under Samfundslov og
ikkje vera Spekulasjonsvare." "Ein vil ikkje kunna låne
på Jordi då?" "Nei; men so sìt ein au på si Tuve
trygg; og det vil vera noko anna enn å vera Banktræl.

"Med Tidi kjem Tanken upp," heldt Jens fram; "etterkvart
som Jordverde stig, vert det meir og meir urimelegt
å leggje Skatt både til Samfunde og til Grunnherrane.
Og noko med det beste ved Tanken er, at han
vil gjera Arbeide skattefritt. Jord som ved Samfundsvilkår
fær Ser-Verde, som By-grunnar, og Grunnar for
Verksdrift, like eins Grunn ved Hamner, frametter Vegar
og Banur, og i tettgrendte Bygdir, -- det er den som
kjem til å bera Samfundsutgiftine; i Røyndi bèr då
Samfunde sine Utgifter sjølv, som ein annan Ærleg Mann.
Men kvart Menneskje vil heilt og fritt råde yvi alt det
han tenar med sitt Arbeid." "Skattane vert ikkje Arbeidsstraff
lenger," skaut Pål inn. Jens smilte: "so
kann ein au segja." Pål heldt fram: "han bèr på rett
Leid, denne Tanken; og kann han greide Samfundsfloken
utan Krut og Dynamit, so vil det au vera ein god
Ting." -- 

 -- Etter Maten og "Røykjekvila" var me ute ein Sving
og såg på Hus og Buskap og Stell; og huglege Ord
fall um, at Garden var komin godt i Drift no. "Eg hev
havt god Hjelp au," sagde Pål; "og det vil eg segja, at
du Håvard vert betre Gardmann enn ventande skulde
vera av ein Skulemeistar." "Det er nok Styraren som
fær taka Æra for Styringi," meinte eg; "men elles lærer
me etterkvart, me Skulemeistrar au; den verste Seminarist-Tidi
er alt yvistridd." "Som vel er, ja," sagde Lensmannen;
"det kjem fleire og fleire frå Lærarskulane no,
som hev gløymt korkje Heime Skikk eller Heime Mål.
Me skal sjå, at Heim og Skule kjem i Samarbeid att; og
då vil mangt laga seg."

Ei hyggjeleg Kaffistund kom; det var Kvinnfolki då,
som helst førde Orde. Og dei rødde um alle Ting i eitt,

SIDE: 444

men mest um Husstell; den unge hadde mangt å spýrja
um, og dei gamle, serleg Enkja, visste mykje; inn-imillom
kom Mannfolki med Lentur og Skjemt.

Sidan var det den endelause Politiken. Det eg hugsar
av den er, at han Svein der aust rødde um "Krigen med
Sverig"; var det so at me skulde få den, tru? "Me
må nok kje tru so gali," svara Lensmannen. "Det vert
då meir og meir Utgifter til Hèrstelle," knurra Trond.
"Og meir og meir av den beste Arbeidstidi gjeng burt
til Eksis," heldt Svein fram; "og slikt kann ikkje spå
godt, det eg trur." "Det er ille med den Eksisen," sagde
Jens; "men det er det, veit du, at vil ein hava Fred, so
må ein vera budd på Ufred." "Ja at ikkje Vårherre
kann hava ei Råd med denne Ufreden!" sukka Kona
hans Svein. "Å, det er all denne Syndi som må hava
si Straff," sukka Kona hans Trond. "Ja du kann so segja,
Malli," sagde Lensmannen.

"Vårherre vil at Folk skal lære å halde Fred sjølve,"
tok Pål fram-i; "og ein Gong lærer dei vel. Me Småfolk
fær stole på, at det er i Verdi som i Ulvestogo: um
Skrubben lurer på Sauen, so lurer Gaupa på Skrubben
att, og Reven på Gaupa og Bjørnen på Reven; og so
tor ingin glefse til; dermed fær Sauen Fred til so lengi;
men jamenn trengst det at han hev godt Tòlmod."

"Folk må vel lære å rekne ein Gong," meinte eg,
"so dei ser at Krig ikkje løner seg, korkje for Vinnar
eller Tapar?" -- "Det kjenner kvar seg," smilte Jens.
"Det er som eit Fantebøle: den eine kann ikkje tru den
andre, og so må kvar for seg tru på Kniven." -- 
"Det er den villaste Dårekista Verdi hev set," sagde
Pål; "i Staden for å lìva av det me avlar legg me det
burt i Våpn og svelt. Mykje betre var det fyrr, då
Verdi hadde ei Stormagt um Gongen; no hev me fire
Stormagtir jamsides kvarandre, og so vert det Ulvestogu."
"Vert det kje Råd fyrr, so vert det vel når me lærer
å fljuge," lo Bård. "Når ein Mann kann øyde ein
heil By med ei Bombe som han slepper ned som ein Elding
or Sky, so vert Folk rædde og lagar sambundne
Statar yvi all Verdi." "Um det elles ikkje vert til det,

SIDE: 445

at dei finn Råd med å sprengje heile Kloten i Lufti,"
sagde Jens; "då var alt med ein Gong avgjort." "Hu!"
skreik Kvinnfolki; me Mannfolk lo.

Men han Svein sat med eit Spursmål som han vilde
have fram kóss det gjekk: "kann det vera verdt å halde
på med dette Svenskeståke for nokre Konsular eller
kva det er?" Og han heldt fram; kom sistpå med det,
som vel i Grunnen ligg under hjå Folke mest all Stad:
"me vart ikkje verre farne under Svensken enn me er
under dei Herrane me hev no; Skattane kunde då visst
ikkje bli større; og so slapp me det meste av Politiken
og Eksisen og fekk Arbeidsro att; ja so høyrer eg då
mange meiner."

Pål lo. "Politiken slapp me, Svein; det er sant. Men
Eksis fekk me meir av og ikkje mindre; for Storebror
hev ein endå større Storebror austanum seg att; og mot
honom er det han vil hava Studnad av Veslebror, må-tru.

"Men elles hev du Rett, Svein," heldt Pål fram; "so
lengi Mammon råder er Fridomen berre Syttandemai-
Stas; og um Keisaren hev heime i Rom eller Babylon,
det gjer ikkje stort frå eller til."

"No er du strid, Pål," smilte Jens. "Berre Syttandemai-
Stas er Fridomen vår ikkje; me er då frie ein Dag
tredjekvart År! Og du, Svein, du er au strid. Kom
me under Svensken, so fekk me Grevar og Baronar yvi
oss som den svenske Bonden; og dei er visst endå verre
enn våre Futar og Skrivarar. Me fær tru, at det svenske
Folke ein Gong vert likso burtimot fritt som det norske;
då skìpar Folki Samfeste sjølve; og det vert der
Meining i. For Fred vil Folke hava, anten det bur austan
eller vestan-um Kjølen."

Um dette samdest me; og Svein tagna.

 -- Mangt og mykje var me inne på fram-etter Kvelden,
mest Bygdesogur og "ymist"; men eitt stort Emne
kom upp: dette som dei kallar Kvinne-Saki. Det var den
unge Kona som fekk den fram; "me fær tenkje på Retten
vår, me Landskvende og," sagde ho; "det gjeng
ikkje alltid som det skal her heller." "Det vert nok lengi
fyrr alt gjeng som det skal," sagde Trond; "men tru det

SIDE: 446

er ikkje betre at Mann og Kvende hjelpest åt som dei
hev gjort, enn at dei skal til å dragast og stridast, dei
au?" "Dei held best ihop," meinte Ragnhild, "når alt
er greidt og klårt millom deim."

"Ja alt som læt seg greide må vera greidt," sagde
Pål; "nok av ugreidt vert her endå. Og kvar den Ting
som ikkje er greidd kann nårsomhelst gjera Ugreide."
"Ja er det kje sant?" ropa Ragnhild; ho hadde knapt
venta Hjelp frå den Kanten i den Sak. "Der kann vera
noko i det," svara Enkja; ho smilte. "Var me so vise
som me vil vera, me Mannfolk," heldt Pål fram, "so
gav me Syster vår jamgod Rett med oss fyrr ho
bad um det; so vart det ingin Strid. Men i sjølve Ægteskape
kann Kjærleiksbòde bli gløymt; altfor ofte er det
berre seg sjølv ein elskar i den andre." "Det er visst
best," meinte Trond, "å halde seg til det Bòde som den
høgste Lovgjevaren gav, at Kvinna skal vera Mannen
undergjevi." "Ja han visste det best," sukka Kona hans.
"Ein stor Meistar," smilte Pål, "hev gjevi oss ei Husråd
som me i alle Tilfelle bør fylgje: som de vil at andre
skal vera mot dykk, so skal og de vera mot deim.
Det er den beste Lovi for Ægtefolk au, tenkjer eg. Du
talar um Strid, du Trond; all Strid i denne Verdi kjem
av, at me krev Rett meir enn me gjev Rett. Lìver me
etter Jesu Lov, so vert det ikkje Spursmål um slikt; den
som vil vera stor skal vera Tenar, sagde Meistaren; den
fær Rett som gjev Rett." Ragnhild såg storøygd på Pål;
"ja so er det," sagde ho stilt; ho gav sin Ægteherre
Handi og smilte.

 -- Fyrr me slutta heldt Pål ein litin Tala til Grannane
um det nye Folke som var komi til Gards; og han
ynskte at alle her på Hòve kunde samstavast og samtrivast,
og at alt vilde gå so godt på alle Måtar som
han visste at desse unge gjerne vilde det skulde gå.
Lensmannen
helsa det nye Hòvefolke velkomne til Bygdi. Det
var gamalt Hòvefolk som hadde vori ute og yngt seg uppatt,
sagde han, og fengi ny Ungdom med seg; no gjekk
denne Ungdomen til Arbeide med ny Kraft og friskt Mod;
og no for Tidi var det ikkje minst Mod som turvtest. "De

SIDE: 447

hev lært det som trengst, og hev Hugen og Viljen til å
nytte det de hev lært; av den fyrre Hòvemannen, han
Pål, vil dé dertil få god Hjelp; og når gamall Røynd og
ung Framhug slær Lag, so er Vonine so gode som dei
kann vera. Velkomne til Hòve og til Åse Gjeld, Einar
og Ragnhild! Gjev de må vera eit Fyridøme på, at
Ungdomen i det heile tek til å søkje heim att!"

I godt Heimeøl vart Heimkome-Skåli drukki, og med
Handhelsing tok me alle imot det nye Gardsfolke. Dei
unge takka. Einar sagde, at med Morbror Pål til Hjelpesmann,
og med godt Grannelag, måtte alt gå godt, so
sant dei sjølve var som dei skulde; "og som me alt kjenner
oss heime på Hòve, både Kona og eg, so skal me
vel og etterkvart bli heimekjende i Bygdi."

 -- Lage skildest; den gamle Garden gleid inn i si
nye Tid.

Underleg tekin, både sturvorin og glad, tok eg meg
ein Sving ned-yvi Ækrune og fram-etter Fóren; det var
måneljost og stilt og vent; og eg såg vidt ned-yvi
Heialandsvatne
og Markine. No er eg ferdug her au, sagde
det i meg. Far vel, du gamle Gard; dei heimlause Tidine
er yvistridde for deg no; huglege Dagar vert det
her-etter på Hòve.

Inn-imillom tenkte eg på det Heimkomeøle me skal
drikke på Øvre Håtun um eit Bìl. Då vil eg au vera
heime. Heime! Forunderlege Ord. So hugsamt; so fredsælt;
so trygt.

Ja. Orde klingar trygt. Men det er berre eit Ord.
Og det er den Tanken som stundom gnèg i meg no, liksom
Tvilen um hi Verdi fyrr: den gamle Heimetrygdi er
burte.

Eg kann leige eller byggje meg Hus; det vert sliks
Slag mest. Det er kje som fyrr, at Garden min er mitt
Rike eller Huse mitt mi Borg; Trygdi ligg i Pengepungen.
So lengi eg greider Husleiga, eller um det heiter
Rentur og Skatt, so lengi sìt eg trygg; men vert eg ufør
eller Kona sjuk, eller anna vondt støyter til, so at
Skillingen
tryt, so vert eg hivd ut, um eg hev Brev på både
Huse og Garden. Og so er det um eg kann få Hjelp ...

SIDE: 448

Heimen hev vorti ein Draum, som so mykje anna. Me
bygde han upp; sette upp nye Hus på ein ny Grunn;
men det viser seg, at denne nye Grunnen er utrygg. No
gjeld det vel å finne att den gamle Tufti, som Pål og
Jens drøymer um. Men det vil taka Tid.

 -- Eg dreiv Tankane frå meg. Me fær greide oss
som me kann. Me er sterke og friske både Ingeborg
og eg; me tarv ikkje syte for det fyrste; og dette med
Trygdi ... kannhende skal me hava det utrygt eit Bìl,
so me lærer å vera modige, og lærer å brùka Tanke
og Kraft; sidan fær me att Heimen au, skal me sjå.

Aldri syte! som Pål segjer. Me er sterkare og seigare
enn me veit; og me hev godt av å røyne oss ut;
det som krevst er Manns Mod og Barne Tru; rangt vil
med Tidi rette seg.

Glad skal eg vera. Snart hev eg Heim; og Arbeidshug
og Sparevìt er meir verdt enn Pengar i Banken.

SIDE: 3

 Til deg, du Hei og bleike Myr
 med Bukkeblad,
 der Hegre stig og Heilo flyr,
 eg gjev mitt Kvad.

 Til deg, du visne Lyng um Haug,
 der Draumar sviv,
 eg gjev min Song um Dimd og Draug
 og dulde Liv.

 Eg kjenner deg, du Trollheim grå,
 du Skugge Natt!
 Eg rømde rædd; men stundom må
 eg sjå deg att.

 Eg kjenner deg, du Havsens Marm
 med Galdre-Song;
 du gauv meg Gru i rædde Barm
 so mang ein Gong.

 Eg kjenner Striden tung og sein
 mot Trolldoms Vald.
 Gud hjelpe oss for brotne Bein
 og Mannefall!

 Eg kjener deg -- eg kjenner deg,
 som ikkje vann! -- 
 Eg såg din Strid, eg veit din Veg
 i Skugge-Land.

 Eg røynde sjølv den Striden stygg
 i mange År,
 med ville Mod, med bøygde Rygg,
 med svære Sår.

SIDE: 4

 Du um meg sviv, du hjå meg sit,
 du arme Ånd!
 I meg du enno riv og slit
 i dine Bånd.

 Eg veit det vel: dei sterke Troll,
 den Vilje rik;
 ein Båt i Foss, eit Kvad i Moll,
 sløkkt i eit Skrik. -- 

 Men Lerka stig frå gløymde Grav
 med Sigers Ljod;
 og Vinden stryker inn av Hav
 so frisk og god.

 Og um me kjenner Gråt og Gru
 og Saknad sår,
 so må me Lerkesongen tru,
 som lovar Vår.

SIDE: 5

Heime.

Veslemøy ved Rokken.

 D'er Haust. Det ruskar ute
 med Regn og kalde Vind.
 Småfuglen flyg mot Rute
 og vilde gjerne inn.
 Men under Omnen god,
 der ligg på Sekkje-Pute
 han gamle Mons i Ro.

 Der ligg han trygg og drøymer
 Og blinkar stilt og smått
 og alt i Verdi gløymer
 og hev det varmt og godt.
 Og segjer ingin Ting,
 men liksom inn seg gøymer
 med Rova sveipt i Kring.

 Som Silke-Nøste fine
 han ligg i mjuke Skinn
 med Svevn i kvar den Mine
 og alle Kløar inn.
 Og glyrer likesæl
 med kloke Augo sine
 og murrar smått og mèl.

SIDE: 6

 Skal vìta kvar du vankar
 i blide Draumar no?
 Kann hende dine Tankar
 seg svæver lint til Ro
 i gamall Minne-Krins,
 som stilt i Hop seg sankar
 frå den Tid du var Prins?

 Venaste Prins i Verdi
 du gjekk i Skogen grøn
 med Gullhår yvi Herdi
 og ung og keik og kjøn
 og tenkte på den Møy
 som gjekk og henta Bæri
 so vide under Øy.

 Då kom den Trollheks blide
 med Sving og Sveiv og Svins
 frå Trolleheimen vide
 og såg den vene Prins.
 Men skræmd han frå ho skvatt.
 Då las ho Trollbøn stride
 og gjorde han til Katt.

 Sidan so vidt han flakkar
 igjenom Skog og Skar,
 langt yvi Berg og Bakkar,
 og kjem til okkons Gard.
 Her kann i Ro han døy.
 Her vil han kvile, Stakkar,
 og tenkje på den Møy.

 Å hu! det ruskar ute
 med Regnvind sur og grå;
 Småfuglen flyg mot Rute
 og liksom bankar på.
 Men under Omnen god
 du Mons på Sekkje-Pute
 skal drøyme lognt i Ro.

SIDE: 7

Kvelding.

 Snøen fell
 i gråe Kveld
 stilt or mjuke Lufti.
 Stilt og tett,
 lint og lett;
 legg som Dunseng mjuk og slett
 dunkvit yvi Tufti.

 Veslemøy
 vondlar Høy
 i den myrke Løda.
 Nisselått
 kvìsar smått;
 Tuftekall seg likar godt,
 når Buskap fær si Føda.

 Gamall Kar
 han er i Gard;
 strengt han all Ting agtar.
 Fylgde blid
 frå fyrste Tid
 med i både Stræv og Strid;
 og helst han Fjose vaktar.

 Difor òg
 veit han fjåg
 kva han hev i Vente.
 Gråe-Kropp,
 Raude-Topp
 kvar den Kveld sin Mjølke-Kopp
 fær av snilde Gjente.

 Mat ho ber
 til Kui kjær,
 og kvar og ei ho kjæler.

SIDE: 8

 Gjerne ho
 stullar so:
 alltid var ho dyregod
 og aldri for Nissen fæler.

 Varme Brunn
 til tyrste Munn
 hit frå Eldshus ber ho.
 Fær so snøgt
 Ljos i Lykt,
 mjølkar Kui lognt og trygt;
 og breddfull Bytta fær ho.

 Stelt og god
 Kui so
 roar seg til Nattenn'.
 Jortar smått,
 legg seg godt;
 Tuften kjem med enn ein Dott;
 dansar so med Katten.

I Omnskråi.

Dei hev gjort frå seg i Kjøk og Fjose,
men d'er for tidleg å kveikje Ljose.
Lars Dreng må stulle i Stall ei Stund.
Ho Mor, ho tek seg sin Skùmingsblund.

Då inn dei tuslar frå andre Garden,
han litle Per ho snilde Maren.
Det er so varmt i den logne Krå,
og no dei Sogur vil høyre på.

Det er den Moro dei helst vil velja;
og Veslemøy kann so godt fortelja.
Det gjeng med Segnir og Æventyr
og løgne Rispur um Troll og Dyr.

SIDE: 9

"Han Helge Håland so vide jagta;
ein Gong i Byen han låg og slagta.
Men då han kom seg til Holmesylt
på Vegen heimatt, då vart han tryllt.

Det var som Fjelli dei hadde flutt seg;
det var som Leidine hadde snutt seg;
og Jord var Vatn, og Vatn var Jord,
og Hav var Fjellgard, og Sud var Nord.

Han hadde gløymt kvar han heime budde;
i Ring han tulla, og so han snudde.
Attende bar det so snøgt som Eld;
det leid på Tidi; det var alt Kveld.

Han kjende plent som det saug og drog 'n.
Med ein Gong stod han i Vatneskogen.
Då vart han fælin, det må dé tru,
og andre Gongen so laut han snu.

Og berre Søyla han gjekk og glatt i,
og meir og meir vart det svarte Natti.
Og Leidi burte var so for han,
som han skuld' vera i framandt Land.

Og langt og lengi han gjeng og flakkar;
sist stend han ør millom bratte Bakkar.
Her aldri fyrr han i Verdi var.
Men so med ein Gong han ser ein Gard.

Og glad vart han, der han stod forlegin,
og inn han gjeng og vil spyrja Vegen.
Men aldri Orde so fær han frett.
For slik ein Gard hev vel ingin sétt.

Det berre glimar og glor og blenkjer
frå Krakk og Krå og frå Bord og Benkir;
og Perlur hev dei um Hals og Hår,
og Sylvstas singlar kvar Gong dei trår.

SIDE: 10

Han gløymer reint kva det var han vilde;
og alle her er so hjarte-snilde.
Dei stullar um han i Rad og Krins
med Drykk og Mat som han var ein Prins.

Han gløymer heime og alt der ute;
snart er han sessa på Silkepute.
Der sìt han stirer og er som ør;
d'er nett han svarar, når nokon spýrr.

So tidt han tyrster so kjem med Krusi
den vene Dotteri der i Huse.
Slik Dros i Verdi han aldri såg;
reint som ei Hildring det um ho låg.

Han ser på Gjenta som vil han dåne;
ho smiler til han, so han kann bråne;
Den Gamle nikkar og segjer då:
"um du ho likar du kann ho få."

"Ja fær eg henne og dertil Garden,
so kund' eg aldri bli betre farin."
"Ja Garden fær du når frå eg fell,
og Bryllaup held dé i denne Kveld!"

Og alt gjekk godt til um Natti seine,
då dei i Brur-koven vart åleine.
Då alt med ein Gong han skýna må;
for Huldrerova so fær han sjå.

Då både fæle han må og flire,
og Kniven dreg han i Hast or Slire;
i same Stundi det gjekk eit Rop,
og svart og burte var alt ihop.

Han fann seg att under Hålandsåsen
med vondt i Hovde og våt og frosin.
Då alt han skýna: i heile Går
han hadde gløymt lesa Fadervår.

SIDE: 11

Men sidan tidt, når han einsleg ståka,
han denne Huldremøy atter råka;
og då med Tårir ho klaga seg:
"du kunde frelst både meg og deg."

Det er nok mange i Haug og Hamrar
som gjeng og lengtar og stilt seg jamrar;
dei saknar sårt både Sol og Dag;
men talmast må dei i Tusselag."

Sporven.

 Små-Sporven gjeng i Tune
 og tippar Korn og ribbar Strå
 og hev so god ein Une
 og lær åt Katten grå.
 Pip, pip, det so seg lagar
 alle Dagar,
 at Monsemann meg jagar,
 men kann meg aldri få.

 Eg er so lett på Vengen,
 og Mons må sleikje seg um Trut;
 kvitt, kvitt, den gamle Drengen,
 han fekk so mang ei Sut.
 Og um i vide Ringar
 Hauken svingar,
 eg burt meg kverv og kringar
 og slepp av Leiken ut.

 Eg lìver Dagar lette
 og er fornøgd, å ja, å ja!
 Kvar Dag eg fær min Mette
 som eg det best vil ha.
 Pytt, pytt, kven spýrr um Føda?
 Nok i Løda!
 Der ligg den rike Grøda;
 der kann eg berre ta'.

SIDE: 12

 Og tidt eg fær i Joli
 ein Godbit fin av Veslemøy;
 og frys det, hev eg Skjol i
 det gode varme Høy.
 Og so -- kvitt-kvitt, Gomår'n!
 so kjem Våren;
 då fri på Vengen borin
 eg byggjer Reir på Øy.

Det syng.

Linnvêr og Sus og skodde-vått.
Måneglyttar i sprengde Nott.

Skodde måneljos, mjølkekvit
skuggelett velter hit og dit.

Skuggar vaknar og driver av.
Susing syng frå det stille Hav.

Live drøymer i Trolldoms Bann.
Tung ligg Svevn yvi Land og Strand.

Veslemøy søv i sin Omnkråbenk.
Lint henne vekkjer ein Måneblenk.

Dvaledøyvd, magtlaus, or Svevnen rådd
Skuggar ho skimtar i Måneskodd.

Lett under Glas trippar Bukketråv.
Vinden susar med Sukk um Nòv.

Veks og voggar som Tonebrus.
Inn skjelv Song so linn og so fus.

SIDE: 13

Å veit du den Draum, og veit du den Song,
so vil du Tonane gøyme;
og gilja det for deg so mang ein Gong,
rett aldri so kann du det gløyme.
 Å hildrande du!
 Med meg skal du bu;
i Blåhaugen skal du din Sylvrokk snu.

Du skal ikkje fæle den svale Nott,
då Røtane gror ned i Jordi;
du såg i Draumen det Måne-Slott
og høyrde dei Leikar-Ordi.
 Det frævest i Blund,
 det grønkar i Lund,
og Dagen ei kjenner den Sæle-Stund.

Du skal ikkje fæle den mjuke Nott,
då Draumen slær ut sine Vengir
i linnare Ljos enn Dagen hev ått
og Tonar frå stillare Strengir.
 Det voggar um Lid,
 det svævest av Strid,
og Dagen ei kjenner den Sæle-Tid.

Du skal ikkje fæle den djupe Nott,
som søv under svivande Eimar
og ser gjenom Gru og ser gjenom grått
langt inn i dei draumhulde Heimar
 og voggar deg linn
 og lullar deg inn
frå Dagen den trøytte, av Soli blind.

Du skal ikkje ræddast den Elskhug vill,
som syndar og græt og gløymer;
hans Famn er heit og hans Hug er mild,
og Bjørnen arge han tøymer.
 Å hildrande du!
 Med meg skal du bu;
i Blåhaugen skal du din Sylvrokk snu.

SIDE: 14

Fyrivarsl.

 Veslemøy ligg og drøymer
 i Morgonstundi grå
 og ser si sæle Syster
 for Sengebenken stå.
 Mjukt fløymer det kvite Lakan
 ikring den Skapnad fin;
 so vent det skimrar og lyser
 med underlegt Bivreskin.

 Eit Staup av Sylve klåre
 i magre Hand ho bèr.
 Dei store stille Augo
 med Sorg på Veslemøy ser.
 "Du arme, unge Syster!"
 ho kved med kjærleg Sut,
 "her er den Kalken djupe,
 som du skal tøme ut.

 Du hev den tyngste Lagnad
 som nokon her kann få.
 Det som i Natti seg løyner,
 det skal du skilja og sjå.
 Di legg det svikefulle
 Snårur i Vegen din
 og lillar lint og lokkar
 og tryller dit unge Sinn.

 Å sjå deg, sjå deg fyri!
 Du hev so myrk ein Veg.
 Men når du ut vil glide,
 eg er ikkje langt frå deg.
 Å sjå, å sjå deg fyri!
 Vegen er myrk og glatt.
 Men ljuv er ljosnande Morgon
 alt etter den tunge Natt."

 Veslemøy vak med Glede
 vil helse si Syster god.

SIDE: 15

 Då lyste gjenom Rute
 den fyrste Morgon-Glod.
 Den sæle, kjære Syster
 gleid burt i Ljosken linn.
 Det drogst ein Sukk som døydde
 i vaknande Morgonvind.

Sundagsro.

 Frosten knakar
 i Nòv og Vegg;
 Soli gløser
 og søv og legg
 sitt Eldskin raudt yvi Snøen

 Frostskodda heng
 som svivande Bru
 yvi Isar og Heid
 i Upp og i Sud;
 men fri ligg vinterstill Bøen

 Inne ho Gamlemor
 brille-klok
 ved Bordkanten uppe
 les i si Bok
 og tenkjer på siste Ferdi.

 Ved Omnen jønnraud
 Ungdomen sìt
 og steikjer Skivur
 og knaskar og ét;
 det er det beste i Verdi.

"Kva er det som tyt og aldri tegjer
 i villan Heid?"
"Bekken han tyt og aldri tegjer
 på langan Leid."

SIDE: 16

"Kva er det som høgger heile Dagen
 og Flis ikkje fell?"
"Klokka ho tikkar heile Dagen
 og lange Kveld."

"Stogo full av den gråe Ull
 som ingin kann taka?"
"Røyken er denne lette Ull,
 som ingin kann maka."

"Det kjennest på mjuke Kattesnute
 både varmt og kaldt;
d'er ikkje inne og ikkje ute,
 men tekt yvi alt?"

"Og ikkje inne og ikkje ute,
 både varmt og kaldt,
det er i Glase den klåre Rute
 med Tak yvi alt."

"Rundt som eit Egg og langande langt
 som ein Kyrkjeveg?"
"Garn-Nyste er både rundt og langt,
 kann eg segja deg."

"Fire heng og fire gjeng,
 når Lauve det spretter;
tvo stend i sky; tvo finn Vegen til By,
 og ein diltar etter?"

"Kui med Jure på fire gjeng,
 når Lauve det spretter;
Horn stend i Sky; Augo ser imot By;
 men Rova sleng etter."

"Brunt i Roti det lær til deg,
 men kvitt uppi Toppen;
under eit Åklæd' det spelar seg,
 og gjer godt i Kroppen?"

SIDE: 17

"Ny-Øle æser og brunt seg dreg,
 med Skùmhatt på Toppen;
i åklæd-tekt Kjer so spelar det seg
 og gjer godt i Kroppen."

"Um Vinteren veks eit underlegt Tre,
 men minkar um Våren;
Roti snur upp og Toppen ned,
 og smal er han skorin."

"Jokulen er dette Vinter-Tre,
 som minkar um Våren;
han heng under Take med Toppen ned,
 og smal er han skorin."

"Vår Herre fær det visst ikkje sjå,
 men me ser det kvar Dag?"
"Sin Jamlike er det han ei fær sjå,
 men som me ser kvar Dag."

"Rotlaus veks det av lange Røtar.
 Um Dagen det skrid
på tvo, men til Morgons på fire Føtar,
 um Kvelden på tri?"

"Mannen veks rotlaus av mange Røtar
 frå Adam av.
Og fyrst han kryp; so gjeng han på Føtar,
 men sist med Stav."

Veslemøy synsk.

Gamlemor ventar.

 I mjuke Kòle-Ljose
 ved Omnen glødd og varm
 ho Gamlemor snur på Rokken sin
 og tøygjer den magre Arm.

SIDE: 18

 Um skrinne skrale Lìkam
 ligg Kjolen grov av Ull.
 Hovude bøygjer seg sveipt i svart, -- 
 ein nikkande Klædetull.

 Med skrukne Knokehandi
 ho dreg den lange Tråd.
 Rokken knurrar sin gamle Song,
 som lite ho høyrer på.

 Rundt Golv um gamle Veggir
 som Bøyg i krulla Ring
 gaper den skùme Skugge-Natt
 og gløyper alle Ting.

 Viker og fram-att dreg seg
 or Myrkeheimen stor
 og blundar stilt og geispar tomt
 og drøymer rædd og glor.

 Upp av den gråe Skùming
 stig som ei Ånd or Grav
 Gamlemor sin Skugge
 vittande att og av.

 Og Rokkeskuggen sviver
 på Veggen skakk og grå,
 og Hovud-Tullen nikkar smått
 mot Rokken til og frå.

 Og Kòla brenn so dauvleg,
 og Kola brenn so blått;
 Mor tekst med tunge Tankar:
 er noko tids i Nott?

 Det græt um Nòvine ute,
 det dunkar i Vegg og smell;
 ei Uro prikkar i Barmen:
 er noko tids i Kveld?

SIDE: 19

 Då stansar Rokken brådt,
 og Kroppen lyer stiv;
 ho høyrer Stìg; det spring
 som galdt det Sjæl og Liv.

 Ho høyrer Stýn og Sukk
 og strøypte Andedrag;
 ho høyrer Bøn til Gud
 og liksom Hjarteslag.

 Ho reiser seg og gjeng
 uroleg att og fram
 og krossar seg og bed:
 "å Jesus, du Guds Lam" ...

 Og Klokka gjeng so seint,
 og Klokka gjeng so smått,
 og Klokka døyr og stansar ...
 -- "Å gjer det fredt i Nott!"

 Og ute er det svart,
 og ute er det stygt,
 og ute uler Vinden;
 -- "å gjer det fredt og trygt!

 Og midt på svarte Heid,
 der flyg den Arming no
 med Ryggen kald av Rædsle;
 å send ho heim i Ro!

 Eg høyrer inkje meir ...
 Å, hjarteleg eg bed,
 å send mi Veslemøy
 til Mor si heim med Fred!" -- 

 Då høyrer ho på nytt
 den same skræmde Gang,
 det same Andetak,
 det same Livsens Sprang.

SIDE: 20

 Upp Døri flyg med Brak;
 inn stuper Gjenta kvit
 med Munnen turr og opin,
 med Augo utan Vit ...

 "Mor -- Mor, eg er so rædd.
 Her er so stygt og svart.
 Og, du, -- i Grave-Heid,
 der såg eg noko rart" ...

 "So, Barn; her er du trygg.
 Her når deg ingin Draug.
 Kom, set deg. Vart du skræmd?
 Eg høyrde kor du flaug.

 Her; drikk ein Drope Mjølk.
 Og roa deg ei Rid.
 -- Eg kvakk! So vel eg aldri
 visst høyrde Fylgja di."

Veslemøy.

 Ho er mager og myrk og mjå
 med brune og reine Drag
 og Augo djupe og grå'
 og stilslegt, drøymande Lag.
 Det er som det halvt um halvt
 låg ein Svevn yver heile ho;
 i Rørsle, Tale og alt
 ho hev denne døyvde Ro.

 Under Panna fager men låg
 lyser Augo som att-um Eim;
 det er som dei stirande såg
 langt inn i ein annan Heim.

 Ho gjeng åt sin Omnkråbenk
 og set seg, men veit det knapt,

SIDE: 21

 og tek denne Mjølkeskjenk
 og sit der roleg fortapt.
 Berre Barmen gjeng sprengd og tung,
 og det bivrar um Munnen bleik.
 Ho er skjelvande sped og veik,
 midt i det ho er ven og ung.

Syne.

" -- Nei Mor, det kann du tru med Lit;
eg misste korkje Hugs hell Vit.
D'er ingin Draum eg fèr i.
Nei; vel eg veit, for fyrste Gong
eg såg inn gjenom Glytten trong
inn i den andre Verdi."
 -- "Då fekk du Feigmanns-Gjerdi."

"Syt ikkje, Mor, for Veslemøy!
Det er kje eg som burt skal døy
og meg i Nå-Ham hylja.
Men Morbror hev me misst i Kveld.
Eg møtte han i Grave-Dæld.
Han skein som Moreld-Bylgja."
 -- "Gud vil honom nådig dylja."

"Det myrkna yvi Haug og Heid,
og Skùming dulde Lengd og Leid.
Eg gjekk med Gud i Tankar.
Då vart det stilt som djupt i Grav.
Det var som Verdi sovna av.
For Øyro Blode bankar ..."
 -- "Alt Dult i Myrkre vankar."

"Eg vart kje rædd. Eg undrast smått ...
Då ljosna fram av tette Nott
ein Mann i Måneskins-Lakan.
Eg kjend' han vel og venta stilt.
"Far vel," han kviskra kvævt og mildt.
Og burt i Lufti rak han."
 -- "Gud i din Himil, tak han!"

SIDE: 22

"Då var det som eg lukta Lik;
og høgt i Heíi gól eit Skrik.
Eg vitlaus vart og fæli
og sprang i Ørska villt min Veg,
til glad eg her fekk finne deg.
Men Minne er eg sæl i."
 -- "Gud æveleg glede Sjæli!"

Haugtussa.

 Ein Dag dei spurde
 med Kolning um Munn,
 at Mannen var dåin
 i same Stund,
 ja nett i den same Time.

 Då skalv den unge
 i Hùg og Hold:
 "no må eg sjå
 både Draug og Troll
 og Gasten med Håri lange."

 "Gud trøyste deg då,
 du Veslemøy;
 det vøre deg betre
 du måtte døy,
 so fingje du Fred i Jordi!"

 "Å heller vil eg
 med Augo sjå,
 enn dauv og blind
 gjenom Verdi gå
 og ikkje det sanne skilja!"

 -- Sidan såg ho
 i Haug, på Voll,
 både Nisse og Nøkk,
 både Draug og Troll
 og Gasten med Håri lange.

SIDE: 23

 Tidt mullande gjekk ho
 med myrke Ord
 og skræmde stundom
 si eigi Mor;
 dei sa ho vanta på Vìte.

 I Lyngmarki nord
 millom Haugar tri,
 der gjekk ho gjætte
 si meste Tid.
 Og Haugtussa vart ho heitand'.

Jol.

Ungdom.

Det er Joletid; det er Annandag.
Hjå Gamlemor held dei sitt Danselag.
Dit flokkar seg Gut og Gjente.
Føre er fælt med Snø og med Slaps;
Vegane er berre Grugg og Graps;
men alle so er dei plente.

Me veit kor det er i Ungdomens Tid;
etter all den kvardagsleg' Sut og Strid
ein Leik so hjarteleg smakar.
Og Gleda er gjæv og Gleda er kjær;
dei hoppar som Folar og Rundkast slær
og spenner i Golv so det brakar.

Og Guten drikk seg eit lite Mot;
so sullar dei fram på dansande Fot
og held seg i varme Hendar.
Å hei! ropar Guten og svingar sin Arm;
og Gjenta smyg etter so sæl og varm
og lær med dei kvite Tennar.

SIDE: 24

Og Gleda svell i den unge Barm;
gløymd er både Strid og Sutir og Harm,
og Live stormar og strøymer.
Hugen leikar og Augo lær,
Elsken gløder og Hjarta slær;
det er Stundir ein aldri gløymer.

Men vert det for mykje med Drykk og Bråk,
og vaknar Sinne med Slåsting og Ståk,
då kjem han, den vonde Mannen.
Og sìt i Kråi og flirer og glor.
Og då gjeng det laust med Meinferd og Mord,
til dessmeir Hugnad for Fanden.

Då fèr ei Uferd so mang ein Gut,
og Gjenta kjem ut i Skam og i Sut,
og Gleda vendest til Våde.
Di skal me fagnast på sømeleg Vis
og all Tid gjeva vår Herre Pris,
som unner oss Liv og Nåde.

Lage.

 Å hau deg og hei, no tek Fela i,
 og ho lær og læt
 og ho syng og græt;
 å kom, å kom no, du Gjenta mi,
 no skal me sulle saman.
 Å lengi gjekk me no kvar for seg
 og lengta so langt
 og tenkte so mangt;
 no hev du meg her, og no hev eg deg;
 det er so godt eit Gaman.

 Å hugsar du sist på den grøne Eng;
 eg sneidde og slo,
 du breidde og lo;
 so sat me kvilte på Moseseng;
 å du, det var blide Dagar.

SIDE: 25

Eg såg på deg og du såg på meg,
og me lo so godt
og forstod so godt;
eg tenkte med meg: dette jamnar seg,
og sidan seg allting lagar.
 Å ja, du Gjenta mi,
 det er so lang ei Tid;
 eg segjer fritt,
 og tenkjer tidt:
 å var me no alt på Veg!
 Her er so leidt og kaldt,
 og d'er so langsamt alt,
 men hadd' eg ho
 eg meiner no,
 so sytt' eg kje meir for meg.

Å hei! lat oss danse med' Dansen gjeng!
no Soli ho snur,
og Joli ho snur;
lat gå det på Kar, lat gå det på Spreng!
No gjeng det på rette Måte.
Til Vårs, kven veit, stend ein annan Dans;
hei! det skal bli Stell,
hei! det skal bli Smell;
ja då skal me leike forutan Stans,
å du, so glade og kåte.

 Og rundt dei sviv
 i låge Rom
 med Hopp og Hiv
 og Fele-Ljom,
 og Guten rak
 i faste Tak
 si staute Gjente svingar.

 Dei stormar på
 med Kast og Spenn
 frå Krå til Krå
 so Duren stend;

SIDE: 26

 og Drengen blid
 med Drosi si
 um sæle Hjåsvæv' tingar.
 Men Gjenta vâr
 med Smil og Spott
 gjev snøgge Svar
 til Glis og Lått;
 og Øle renn,
 og Blode brenn,
 og Slåtten kved og klingar.

Haugtussa ho sit i myrkaste Krå
og ser på og myler og mumlar;
ho ser det dei andre ikkje kann sjå,
som villt seg i Dansen tumlar.
 I Stogo det kryr
 med alle Slags Dyr;
dei hoppar som Skuggar og flyg og flyr.

Kvar ein og kvar ei hev Vardyvle sitt,
det fylgjer so trugi sin Herre;
det eine er svart, det andre er kvitt,
eit stygt og det andre verre.
 Å kunde dei sjå!
 dei fælte visst då
og Vondskap og Villskap seg vende frå.

Han Topp-Ola Leite strokin og stram,
som sviv der med Midja den svange,
han hev til Fylgje ein Haneham
med Sterten og Sporane lange.
 Han Dåse-Per Skau,
 han heve ein Sau,
og sløge Jo Bliland hev Reven raud.

Han Late-Knut Åse, Likesæl-Knut,
må fylgjast med Feitsugga fæle;

SIDE: 27

han Andrias Håland, den Gjentefut,
hev Bukken hoppand' i Hæle;
 men søtmælte Svein,
 som gjeng der so rein,
hev Vargen den grå' med dei lange Bein.

Med Slurve-Jens fylgjer ein utsvelt Gamp,
han fekk korkje Høy eller Vatten;
og Bjørnen er med han Sterke-Lars Kamp;
men Håle-Jakop hev Katten.
 Han Kristian Skar
 vil vera slik Kar,
men Hare-Pus spring i hans Fotefar.

Ho Skravle-Guri, ho hev ei Geit
med Horni som kvast kann rispe;
med Rund-Malli hoppar ein Smågris feit,
og Berit Floks hev ei Tispe;
 ho Mari der nord,
 ho heve ei Skjor;
ho Langskankle-Rakkel hev Merri stor.

Ho Maren og Mette og Lisabet
og Stine frå Storbrekke-Møne
og Jòrina Klopp og Olina Klett,
dei hev berre kvar-si Høne.
 Men Megga frå Ås,
 med Sylv under Lås
og Garden åleine, ho hev ei Gås.

So leikar dei rundt i lysteleg Dans,
på tvo Bein og andre på fire;
det svingar med Arm og sveiver med Svans;
det dissar i Stokk og i Spire.
 Då høyrest det Tråkk.
 Inn støler ein Flokk ...
Jau no skal me sjå her vert folksamt nok!

 Huldri or Haug,
 Tuft og Dverg og Draug,

SIDE: 28

Bøyg og Bustetroll
bykser inn i Koll;
lufsar i Kring
lett som inginting,
kravlar upp på Kant og Kiste;
lempar seg Rom
midt i Ståk og Ljom,
dansar der i Krå;
ingin kann det sjå;
Gryte og Kjel,
Horn og Tussespèl
Læt ein Lått som ingin visste:
 Vatsdrope-Klunk, Bekkje-Surl i Jord,
 Vindgråt av Vest, Båresus av Nord,
 Kviskring i Krå, Dùn av døyvde Ord,
 Kvasl av Lauv, som fell frå Kviste ...

Sulle no, tulle no,
Gråkall og Gråkulle,
tulle no, sulle no,
svævd er Sol;
humpe no, hoppe no,
Gråtopp og Gråtoppe,
hoppe no, humpe no,
hau! d'er Jol.
 Bummel,
 Bammel,
Rokkedans og Rammel,
myrkt frå Berg til Blåne.
 Bammel,
 Bummel,
Rangedans og Rummel,
sløkt er Sol og Måne.

Og villt og villare, hei! det gjeng,
hei! kringande deg,
hei! svingande deg;
no gjeng det på Kar, no gjeng det på Spreng,

SIDE: 29

no gjeng det forutan Måte.
Og aldri såg du slikt Hurlumhei
med Sveim og med Ståk,
med Bræl og med Bråk;
det durer i Natti på langan Leid,
og dei er fulle og kåte.

 Tingel,
 Tangel,
 Rumledans og Rangel,
 Brak i Bjørnekjole ...

Og her er Guten, å hei og hå!
gjenom Berg og Fjell,
gjenom Os og Eld;
å vil du meg ha, so kann du meg få;
eg fær når eg berre peikar.
Å kom med Truten, å hå og hei!
slik drusteleg Dreng
kann du få i Seng;
det finst kje slik Kar um til Rom du reid;
å ser du kor lett han leikar.

 Tangel,
 Tingel,
 Vavredans og Vingel;
 godt og myrkt i Joli ....
 .........................

 -- Veslemøy sit som tryllt og glor,
og tungt av Barm ho andar.
No gjeng det både ned og nord;
for Troll og Folk seg blandar.
Og Ljosi dovnar. Myrkre meir
og meir seg saman ringar.
Tussar tumlar seg fleir og fleir.
 -- So stryk det upp med Springar:

 Å gjævaste deg,
 eg giljar for deg,
 å sulla med meg
 i sudeli-dudelidei.

SIDE: 30

 Venaste deg,
 å venta på meg,
 no kjem eg til deg
 i dudelidei.

Å hildrande du,
 no vil eg meg snu
 og byggje og bu
 i Haukeli-Haukeli-hei.

 Gildrande du,
 med meg skal du bu
 og Rokken din snu
 i Haukeli-hei.

 Ragg skal du spinne,
 Tråd skal du tvinne,
 Sokk skal du binde,
 surelilei;
 eg skal deg sulle,
 stelle og stulle,
 hyggje og hu-
 -delideia !

 Vev skal me renne,
 Rev skal me vende,
 Brisk skal me brenne,
 surelilei;
 Vogga skal knaka,
 Reinknok skal smaka,
 Braud skal me bak-
 -elibeia!

Å gjævaste deg!
 å gilja til meg,
 og sulla med meg
 i sudeli-dudeli-dei;

SIDE: 31

 venaste deg,
 å venta på meg,
 no kjem eg til deg
 i dudeli-dei ...
 ................

 ... Mjukt som i Gråt
 tonar Harpelåt,
 lokkar lett og linn
 liksom Sumarvind,
 voggar seg blid,
 strøymer sterk og fri,
 svævest av i Draum og Stille;
 vaknar so spakt,
 velter fram med Magt,
 brusar upp i Brand
 liksom Marm ved Strand;
 søtt som i Blund
 stig ein fager Lund,
 elskhugvarm, med sorgblid Trille ...

Fram dansar ein Haugkall fager og blå
med Gullring um Håre som fløymer;
han giljar for Veslemøy til og frå,
og Tonar ikring honom strøymer.
 Å hildrande du!
 Med meg skal du bu,
i Blåhaugen skal du din Sylvrokk snu.

Um Dagen er eg den brune Bjørn,
som bykser i Skogane vide
og laugar mitt Ragg i djupaste Tjørn
og vassar i Straumane stride
 og leikar i Strand
 og rår yvi Land,
so langt som ditt Auga det timja kann.

Men når det lid til Midnettes Bìl,
og Dagen i Haug er gjengin,

SIDE: 32

då høyrer du Klunk og yndelegt Spel
som lindaste Lokking frå Strengen;
 då kjem eg til deg
 frå villande Veg
og søv i din Arm, til det vekkjer meg.

Men du skal sitja i Blåhaug Brur
i Silke og Sylv so det bragar,
og aldri kjennast sår eller stur
i alle dei Lìvedagar.
 Å hildrande du!
 Med meg skal du bu,
i Blåhaugen skal du din Sylvrokk snu.

Han rettar ut si bleike blå Hand;
ho skjelv av Uro og Otte
Men då den Møy skuld' kysse den Mann,
då hadde han Munn som ei Rotte.
 "Å Jesus!" -- ho bed
 um Frelse og Fred
og sig i Uvìt av Benken ned.

I Gjætlebakken.

Vindtrolli.

 Tsjuh! buh! segjer Nordan-Kvitskjegg,
 han hiver med myrke Vengir.
 Det yler og kvin yvi nakne Heid;
 det kvitnar um Ås og Engir.
 -- Tsju ........

 Tsju-hu-huh! segjer Nordvest-Istroll,
 det velter Skip og Stamnar.

SIDE: 33

 Have rørest av djupe Grunn
 og bryt på femtan Famnar.
 -- Tsju ......

 Tsjui-lu! segjer Vestan-Havmann,
 han kjem so vide av Sjø.
 Lett leikar den Gut um brune Bakkar,
 men lite so er han stød.
 -- Tsju ......

 Tsjui-lu! segjer Vestan-Havmann,
 han er so salt og våt.
 Han lokkar med Sol og Blåning blide,
 men helst det endar i Gråt.
 -- Tsju ......

 Tsju -- su! segjer Austan-Bergkall,
 han er so kvass og klår.
 Han kjem frå alle dei ljose Tindar
 med Snøhatt um snøydde Hår.
 -- Tsju ......

 Sulilu! segjer Sunnan-Ljosalv,
 han susar i Lauv og Lyng.
 Blomar hev han i fløymde Håre
 og blæs på Fløyte og syng.
 -- Tsju . . . . . .

 Sulilu, segjer Sunnan-Ljosalv;
 då er det godt å gjæte
 Då er det lognt under solvarm Stein;
 då vil mine Lomb seg kjæte
 -- Tsju ......

 Sulilu! Å du sæle Sùmar
 med Sol i Bakke og Bròt.
 Då søv eg i Lyngen min beste Blund
 og vaknar utan Gråt.
 -- Tsju ......

SIDE: 34

D'er kje greidt.

Å Stakkar kor du kulsar, du snilde Smalen min,
i dette Ruske-Regne og denne våte Vind!
Der under Alve-Steinen, der er ei Livdekrå;
der fær du inn-åt kryle og prøve um du må
 Lindring få.

Men Kui ho vil heim att; det er so stridt eit Jag;
ho hev kje Fred i Marki på slik ein Regnvêrsdag.
Men tomt det er i Lødo; kva skal me gjera der?
Me fær no heller stogge og freiste um me fær
 noko her.

Attunder Rundehaugen, der er kje fullt so stridt;
der fær me trøyte Tidi, du gode Bùje mitt!
Og kanskje Huldri slepper oss inn ei Stund hjå seg;
ho veit kor vondt me lider i Dag på Gjætle-Veg,
 dé som eg.

Alt tek det til å renne ned etter Ryggen min;
ufysi er det våte innpå det varme Skinn!
Og Foten sokk i Myri, og Hol der er på Tå,
og våt og tung vart Stakken; å snilde Ku, du må
 roleg gå.

Eg frys, so snart eg fær vel min Styng innunder Barm;
då lyt eg heim meg skunde til Mor i Stogo varm.
Då fær eg skifte Klæde og kvile meg ei Stund;
og de fær Mjøl og Syddre og gode, varme Brunn
 åt svoltne Munn!

Fuglar.

 Kra! Kra! segjer Kråka,
 ho flyg so tungt under Sky.
 Ho klæd seg i Vadmål godt og grått
 utan Stas og Kaupe-Ty.

SIDE: 35

 Ho gjeng på Åkren i Flokkar
 og veit seg so klokt å snu.
 Ho er seg so vyrdsleg ei Bondekòne;
 men ingin skal henne tru.

 Ho gjeng i sitt lovlege Yrkje
 der kringum Gjerde og Vegg;
 men når ein so skal sjå seg til,
 so hev ho teki Egg.

 Skrat! Skrat! segjer Skjori,
 ho hopper so lett i Kring.
 Skvatrar og vippar med Vele sitt
 og duger til ingin Ting.

 Det er ei Fantekjering;
 ho fer med Slarv millom Tre.
 Garpar og gjøner og lær og lyg;
 og stundom stèl ho med.

 Kvirrli-kvitt! segjer Staren,
 der svartgrøn i Sol han skin;
 han er so hoppande glad ein Unge,
 og plent som ei Perle fin.

 Tipp, tipp! segjer Erla,
 der stillt ho hoppar og smett.
 Ho er som ein litin Barnetanke,
 so rein og blå og lett.

 Smekk! smekk! segjer Steindilpa
 ho smattar so trygt og turt.
 Men vesle brune Fuglekongen,
 han kjem millom Blomar burt.

 Tirli-ti! segjer Lerka,
 ho stig og stig imot Sky.
 Kvar Gong ho tirlar i Morgonstundi,
 då verter Verdi ny.

SIDE: 36

 Tirrli-ti! segjer Lerka,
 ho sviv under Kvelven fritt.
 Kvar Gong ho tirlar i Morgonstundi,
 det kitlar i Hjarta mitt.

 Vi -- vipp! segjer Viba,
 ho rid seg so høg ein Hest.
 Fjør hev ho i Hatten, og Fløyels Kufte,
 og kvite Silkevest.

 Eg kjenner so vel dei vene Eggi
 i grøne Tuve-Reir.
 Eg tok deim; men Mori bad so sårt;
 -- eg gjer det aldri meir.

 Men Heluna, vene brune Fuglen
 med svarte Fløyels Barm, -- 
 kvar Gong ho fløytar på lynggrå Tuve,
 då vert eg i Hjarta varm.

 Men Heluna, vene brune Fuglen,
 som stig meg so stilt imot, -- 
 kvar Gong ho fløytar på lynggrå Tuve,
 det græt meg i Hjarterot.

Under Jonsok.

 Sunnan-Regn, Sùmar-Regn
 droplar lint frå lettslørd Himil,
 svalar sælt den svidde Lufti,
 doggar mjukt dei brende Bakkar.
 Drýs og droplar godt og lengi;
 lækjer Jordi, laugar Våren;
 held so etter velgjort Arbeid
 mildt og rolegt upp mot Kvelden.
 Og det opnar seg og andar,
 Blom og Blad og alt som lìver,
 Stylk og Strå og friske Lyngtopp,
 Pors og Brisk og beiske Triblad.

Heluna: Heilo.

SIDE: 37

 Andar ut si varme Sæle
 i dei tusund, tusund Angar,
 tusund friske, fine Angar, -- 
 til som Balsam Lufti fløymer.
 Og ein Klår-Eim sveiper Jordi,
 Eim av Livsens Elsk og Yljing,
 som det lette Slør um brune
 runde kjælne Brurebarmar.

 Veslemøy med stille Buskap
 driv imillom Rundehaugar
 nord ikring den svarte Tjørni,
 som gror att med Myr og Mose.
 Fårleg er den Hengje-Dinsa,
 klædd med Bær-tåg og med Myr ull;
 ned-på svarte Evje-botnen
 søv ein Lyngorm lang og diger.
 Men i Bakken Fêe beiter,
 nippar av den unge Lyngtopp;
 Lombi dansar rundt ikringum;
 søkjer so si Mor og pattar.
 Og som skire Sùmarkvelden
 legg seg mjuk um alle Markir,
 og den ljose varme Kveld -- røyk
 hildrar alt i Dis og Dimme, -- 
 Då sin Bunding burt ho gløymer,
 Veslemøy, der still ho vankar,
 og i tankelause Tankar
 sig ho av og ser og drøymer;
 ser det livne under Leite,
 ser det vakne millom Steinar,
 ser på hulde Åker-Reinar
 fager Bøling søkje Beite.
 Haugmøy i den blåe Stakken,
 prydd um Barm med Sylvlauv fine,
 sìt på Tuva under Bakken
 og strår Salt åt Kyrne sine.
 So ho reiser seg og lokkar;
 Håre fløymer yvi Herdi;

SIDE: 38

 Bøling vent i Rad seg flokkar,
 og mot Fjelle rekkjer Ferdi.
 Ku for Ku, og gamle Dimmeld,
 Stuten stor som etter ruggar,
 synest som ei Rad av Skuggar
 mot den ljose Nordan-Himmel.

 Ut er slokna Avdagselden;
 gråe folnar alle Skyir.
 Verdi ligg i Draum og lyder,
 og det gjeng som Song i Kvelden.

 Langt det vart åt dykk og meg
 inn-um Heime-Helle;
 no åt Sùmarstøl me dreg
 under Skarefjelle.
 Kom no, kom no, Kyri mi!
 Svalt det er i Skare-Lid.

 Ku-såta!
 Ku-såta!
 I Fjelle gror grønaste Åta.
 Kom Kyri!
 Kom Dyri!
 Kom Dimmeld og Dros,
 kom Randeliros,
 um Kveld!

 Under Nordan-Ås er godt,
 inn-i Huldre-Hagen.
 Lang er der den logne Nott,
 stutt er Solbrandsdagen.
 Og i Berge svalt og stillt
 er der Livd mot olmt og illt.

 Og når Skodda sig um Ås
 og kvar Solglytt jagar,
 driv me rundt på Ville-Rås
 og hev gode Dagar.
 Sky og Skodde yvi Lid, -- 
 då er Huldri trygg og fri.

SIDE: 39

 Ofte då i svale Kveld
 Jutull for meg giljar,
 lovar meg sitt heile Fjell,
 um eg er til Viljar.
 Men so fått eg fagnast kann
 med det tunge Troll til Mann.

 Huldri gjeng i harme Sut,
 må i Elskhug brenne
 til den ljose Dagsens Gut,
 som ho ei fær kjenne.
 Gjerne bytt' eg Ham og Hått,
 um med han og fekk det godt.

 Soli stig og Soli gjeng;
 Vinter kjem og lakkar;
 utan Vén og Brureseng
 Huldri veglaus flakkar.
 Leid er lange Lengtings Brand;
 aldri kjem den ljose Mann.

 Ku-såta!
 Ku-såta!
 I Fjelle gror grønaste Åta.
 Kom Kyri!
 Kom Dyri!
 Kom vanka med meg
 den villande Veg
 um Kveld!

I Slåtten.

No Ljåen han syng på den saftige Voll,
og alle Småblomane slær han i Koll,
og Grase av Roti han sopar.
Det gjeng seg so lett i den dogg-mjuke Eng;
i Skårane svingar seg Dreng etter Dreng
og slær so or Vegen! det ropar.

SIDE: 40

Ja svinga, du Slåttar, og Vollane snøyd!
Det angar so godt av det nyslegne Høy,
som Verdi var full utav Blomar.
Det legg seg ein God-dåm um Bakke og Bygd;
det er som ei Ørske av Nøgd og av Trygd;
det angar so hjarteleg Sùmar.

Og gjev det vil skifte med Sol og med Vind,
so all den Guds Gåva dei godt kann få inn!
Det vil eg so inderleg beda.
Ja gjev oss ein Terre so god og so traust!
Då tarv me kje ræddast den folnande Haust;
og Jol skal me halde med Gleda.

Veslemøy undrast.

Gjentunn' breider der Gutann' slær;
so ropar dei til kvarandre og lær.
 -- Me veit, når det er so laga -- .

Ja lett det gjeng med Lentur og Fjas
på Vollen der i det fallne Gras.
 -- Me veit, når det er so laga -- .

Og skjemte og fjasa, -- lat gå med det;
det gjer eg kanskje ein Gong, eg med.
 -- Me veit, når det er so laga -- .

Ja tenk um eg råka den Guten snilde,
som ikkje åt Haugtussa flire vilde!
 -- Me veit, når det er so laga -- .

Ja skjemte og fjasa, -- det skìl ikkje meg;
men tenk at Gjentunn' vil gifte seg!
 -- Me veit, når det er so laga -- .

Um Guten er ven, når han litin gjeng,
so vert han ljot, når han veks til Dreng,
 -- Me veit, når det er so laga -- .

Terre: turt Vêr.

SIDE: 41

Og endå um Drengen seg vise kann,
so vert han eit Troll so snart han er Mann.
 -- Me veit, når det er so laga -- .

Ja tenk! at dei lokkar deim til å frie!
Og tenk at dei vil til Kyrkje ride!
 -- Me veit, når det er so laga -- .

Dei veit dei hev berre vondt i Vente.
Men endå ingi vil gange Gjente.
 -- Me veit, når det er so laga -- .

Gjenta hev Moro, Kona hev Slit;
men endå hev dei so lite Vit.
 -- Me veit, når det er so laga -- .

Nei fyrr eg vil byte mitt Gjente-Kår,
fyrr gjeng eg og gjæter i hundrad År.
 -- Me veit, når det er so laga ...

Og fyrr eg vil inn i den Suti hard,
fyrr gjeng eg og bed meg i kvar Manns Gard.
 -- Me veit, når det er so laga ...

Ja fyrr eg vil dragast med Barn og Mann,
fyrr gjeng eg Fanteferd Land og Strand!
 -- Me veit, når det er so laga ...

Skjemte og fjasa eit Grand, -- lat gå;
men kysse eit Skjegg! Å langt derifrå!
 -- -- Det var, -- um det var so laga?

Dømd.

Det kveldar um Haust yvi låge Land.
Eit Havbrak vaknar ved Nordan-Strand.

Blåkalde Skyir kviler i Vest.
Dagsens Auga sloknar og brest.

SIDE: 42

Myrane søv under Tåke-Feld.
Å-sus varslar i stille Kveld.

Trolldom lurer i Jordslags Eim; -- 
Veslemøy hastar med Smalen heim.

Men nede på Bøen, ved Elvestrand
såg ho ein underleg gamall Mann.

Knebrok hadd' han og Kufte sid;
høyrde kje heime i denne Tid.

Då fekk ho so hjarteleg vond ein Kvekk;
kunde kje koma av tverran Flekk.

Men Mannen tusla på Elvebard
der attum den eldgamle Skiftesgard.

Tusla og stræva forutan Ro;
sleit og lyfte, men Garden stod.

Lyfte og sleit utan Ro og Rast;
men Steinane låg som i Muren fast.

Då skreik han og grét av Barmen trong,
skreik og grét til det vart som Song.

Eg hev som vigde Mammons Træl
for vesal Vinning selt mi Sjæl;
for dette arme Stykke Jord
eg frå meg Fred og Frelse svor.
No finn eg aldri Heim og Hamn,
Gud hjelpe meg i Jesu Namn!

Den ut er dømd or Himmerik',
som her i Verdi gjorde Svik;
han miste Ord, han miste Tru
og kann kje millom Venir bu.

SIDE: 43

No veglaus driv min brotne Stamn,
Gud hjelpe meg i Jesu Namn!

Eg gjekk som ærelause Svein
og flutte denne Deildestein;
eg braut mitt Ord, og braut mi Tru
og kann kje millom Venir bu.
Eg finn kje Fred og Faderfamn,
Gud hjelpe meg i Jesu Namn!

Dei vil ta henne.

Måneskinsmøyane.

Jordi søv i sitt Vinterlin.
Bjørki den unge, rimkvit og fin,
stend som i Sylve skòri,
eller som bygd av Stjerneskin.

Jordi søv i sin Vinterblund.
Månen lyser på Himilrund.
Tusund av Diamantar
glimar um Grein i den frosne Lund.

Bråkveikt blenkjande, strålerein
bivrar den Glitring um Kvist og Grein.
Det er liksom Lunden lìvde,
strådd med Perlur og Glimestein.

Stirande inn i den sylvblå Glans
Veslemøy stend utan Hugs og Sans;
då ser ho med ein Gong Møyar,
kvite Møyar som gjeng i Dans.

Kvite Møyar som gjeng i Ring;
stille sviv dei i Stìg og Sving.
Det er som ein Dans i Draumar
til Takt av stilslegt Sylvklokke-kling.

SIDE: 44

Bygde er dei av Lufti blå;
Kjolar av Måneflor hev dei på,
sauma med Stjerneglitter,
løynande lett dei Barmar små'.

Håre flyt i vallande Flaum
ned yvi Rygg som ein sylvgrå Straum.
Yvi dei bleike Vangar
Stjerne-Augo i stille Draum.

Aldri såg dei den varme Dag;
stilt det er i det Ungdomslag.
Stivt dei i Dansen smiler.
Kalde søv desse Andlits-Drag.

Lengi tryllt må Veslemøy stå,
drøymd den Dansen stirande på.
Då nikkar dei som til Helsing.
Og kverv i Luft som ein Frostrøyk grå.

Heilagbròt.

 Ho tuslar stur i Kring
 og lite mæler
 og frys um tronge Bring
 og ymist fæler.

 Skal snart ho av og bu
 på Drauge-Øyar?
 Kva vil dei henne, tru,
 dei bleike Møyar?

 Ho gjeng i kalde Vind,
 men heit må brenne.
 Den vonde Styngen sin
 ho att fær kjenne.

 Imillom Ku og Lamb
 ho gjeng og drøymer,

SIDE: 45

 og vimar att og fram
 og all Ting gløymer.

 Ein Sundag med si Mor
 ho gjeng til Kyrkje;
 ho vil med heilagt Ord
 sin Vanhug styrkje.

 Det heng frå Have inn
 med Musk og Væte.
 Døyvt syng i Skodda stinn
 det Klokke-Læte.

 Der millom Greftir sein
 og hugtung rek ho.
 Der ligg eit morki Bein;
 det til seg tek ho.

 Ved Barm med vyrdsam Agt
 ho vil det live;
 det skal den vonde Magt
 frå henne drive.

Kravsmannen.

Ho ligg um Natt i Benken sin
og lyder på den tunge Vind,
som læt og græt um Stova.
Og Timar sig so smått um Senn.
Ho frys og skjelv og stundom brenn;
og aldri fær ho sova.

Som so ho ligg der mod og ør,
det bankar hardt på Ute-Dør,
og henne just det varar.
Ho upp og ut og kring seg ser.
Er Folk på Veg i slikt eit Vêr?
 -- Ho spýrr, men ingin svarar.

SIDE: 46

Tri Gongir slik ho fara må;
men inkje Liv der er å sjå.
Då må ho ottast Fåre.
Ho breider seg i Benken ned,
og so med Munnen att ho bed
tri Gongir Fadervåre.

Som der ho ligg i Sveitelaug,
på Golve blånar fram ein Draug
som upp av Jordi skotin.
Han stend og stirer still og kvit.
So hinkar han åt Sengi hit;
tungt dreg han eine Foten.

Av Rædsla nòmi ligg ho kald
og kjenner seg i Daudmanns Vald,
og Halsen inn seg snører.
Den daude med sin valne Arm
fùmlar seg inn åt strøypte Barm
og ved det Beinbròt rører.

"D'er mitt, d'er mitt," han mullar hås;
"du braut den sterke Vigsle-Lås
og stal mi Kneskjel-Spilre;
kom att, kom att, legg Beine ned;
fyrr fær eg ikkje Kvile-Fred,
men må som Dauding vildre."

Han kverv; og smått ho vaknar or
og gråtande hjå Gamlemor
i Storeseng seg gøymer.
Til henne alt ho segja må.
Då finn ho Ro; då ser ho Råd.
Og snart i Svevn ho drøymer.

Men ute Vinden strøymer.

SIDE: 47

I Skodda.

Ho stend for Glase, der Regne dryp.
Ved Barmen hev ho ein Daudingklyp.

Då vaknar på nytt det kalde Agg;
ho på seg riv sine Kyrkjeplagg.

I Lin-Duk legg ho den Beinstubb inn
og hastar til Kyrkja i Skodd og Vind.

Der grev ho åt Beine so trygt eit Reir.
Men då ho skal sjå, ho hev det kje meir.

Som klumsa stend ho; leitar og bed;
men burte er Duken, og Beine med.

Då kolnar ho burt, då er ho kje glad;
ho grev og leitar på all den Stad.

Ho grev og leitar med ville Mot;
ho grev til det blø'r under Nagla Rot.

Ho leitar til Handi er blå og stinn;
men burte er burte. Ho inkje finn.

Då tuslar det burte i Kyrkjegardskrok.
Der stod ein Gråkall, i Lått seg skok.

"Det skal du ha, du! hå-hå! hi-hi!
 -- I Gårkveld gløymde du Mjølki mi!"

Burte er han på lette Legg.
Vinden yler um Kyrkjevegg.

Einsleg stend ho i rådlaus Gru;
Vinden dundrar i Kyrkjebu.

Det javlar i Jordi, ned-døyvt, stridt:
"kom att med Beine ... med Beine mitt ..."

SIDE: 48

Ho veit ikkje ut, ho veit ikkje inn;
Skodda myrknar um Kyrkjetind.

Av Grav seg tøygjer ein Arm so lang ...
Ho skrik av Rædsle og sèt på Sprang.

Veslemøy sjuk.

Ho ligg i Febervilla
Dagar og lange Næter.
Gamlemor steller best ho kann
og stilt for Veslemøy græter.

"Du store Mann der uppe,
du leggje kje dette på meg!
Du veit ho er det siste eg hev;
du må kje ta Gislaug frå meg.

Son min drog yvi Sjøen;
han var ikkje Guten hæve.
Eldste Dotter mi kom til By'n;
der gjeng ho no som ei Tæve.

Andre Dotter mi døydde;
det kunde mitt Hjarta brjote.
Arme gode Lisabet mi,
du skulde kje Live njote.

No hev eg ikkje fleire;
du må meg i Nåde spara!
Lat meg få sitja med Gislaug i Ro,
til eg or Heimen skal fara."

Men Veslemøy ligg i Ørska
og sårt seg ankar og øyar.
Ho kavar med Skrymt og Heimgangs-Draug
og mullar um Månemøyar.

SIDE: 49

Snøstorm.

Tungt dùnar det ute og bryt og brakar
og myrknar med Tjukkne og Kave.
Det gyv yvi Heidar, og Isar knakar,
og Tordýn rullar frå Have.
Dei løyste Magtir um Jord seg trengjer,
og Stormen velter, og Frosten sprengjer,
 og Leid og Led
 vil drive ned,
og alle Vegar seg stengjer.

Og Vargane gøyr i dei høge Urdir
med Blodskùm um blånande Tenner;
og Nøkken i Os under Isen lurer;
frå Grendine Nålugt han kjenner.
Og Havdraug bleik gjenom Ròke luvar
og skrik i Stormen og hæ'r og huar
 og lær so kaldt;
 no fær han alt!
Med Lik seg Marstrandi bruar.

Og Himil og Heid og dei gråe Knausar
gjeng saman i Gòv og i Skodde.
Det ramlar i Berg og i høge Hausar;
det kokar um Båe og Odde.
Dei løyste Magtir vil Verdi øyde
og allting rive og allting snøyde;
 og alt som kryr
 seg saman tyr:
skal Live slokne og døye?

Ho ligg og vimrar og illt seg bèr
og stirer mot gråe Rute;
det er dei fæle Risar ho ser,
som tumlar i Skodda ute.
Ho skjelv på si Sengjepute.

Som Skuggar av Fjell dei ragar ikring
og Hovud i Sky må sløre.

SIDE: 50

Dei Himil og Hav og alle Ting
i Hop vil velte og føre
og saman i Gyrme røre.

Ein stend til Live i Havsens Svelg
og rotar det upp frå Grunnen;
ein ligg i Nord og blæs som ein Belg
med Isgufs or hole Munnen.
Slik Gaphals vart aldri funnin.

Ein annan stend i ytste Nordvest
og dreg inn Skyine tunge;
ei Gyger gufsar som ho kann best
eit Snøfok or fulle Lunge.
So driv ho Våren den unge.

På Skare-Kula under eit Sva,
der Styggedans gjeng i Joli,
der sit Trollkjeringar tolv på Rad
og galdrar med Gjèling hóle,
skal freiste å sløkkje Soli.

Og fær dei Framgang med denne Sak,
so vil desse Risar vinne
og Live slokne med Skjelv og Skak
og siste Dagen sin finne.
Og alt vil då Isen binde.

Men Soli smiler ovanum Sky;
ho meiner ho kann det herde.
Dei når ikkje upp med sitt Gnål og Gny
og Galdresongane svære, -- 
um aldri dei dette kann lære.

Draken.

Han Heilag-Per Åse i Verdi er glad,
og Gardar og Jord eig han nokon-kvar Stad;
men nok hev han endå kje fengi.

SIDE: 51

Den Haugastadparten som Gamlemor eig,
det er slik ein lettvinn og nibbeleg Teig;
den lurde han etter so lengi.

Og no kann han rekne det meste for sitt;
han Enkja laut hjelpe med Pengar so tidt,
då Mannen åt Jordi var borin.
Med Rentur det voks, som det var no hans Von;
og no vil han Garden få sett til Auktion;
so tek han det heile til Våren.

Der sìt han i Benken so stabben og tett
og krever av Gamlemor heile sin Rett:
"no kann eg kje lenger deg live!"
Den gamle ho jamrar og veit seg kje Råd;
"å arme mi Veslemøy, kor skal det gå?
No vil dei på Bygdi oss drive!"

Men støkkt må ho stogge med Gråt og med Skrik;
på Sengi ligg Veslemøy stiv som eit Lik,
og fælsleg ho skifter sin Hamlìt.
Bleik snur seg den Gamle til Kravsmannen hard;
"ja no kann du få både Stogu og Gard;
men gakk so -- med Liv på ditt Samvìt!"

Han Heilag-Per sìt der i Andlite grå:
"kva er det -- kva er det ho stirer so på?
Ho ser noko! Hu, eg tek Fæla!"
"Å Barne mitt arme, du tak' det med Ro!
Me skal nok få Føda vår lel, båe tvo,
 -- skal so eg på Bygdine stela!"

Men Veslemøy kvæser med kavande Munn:
"sjå Draken -- sjå Draken -- med Gap som ein Brunn ...
og Eldkam frå Hovud til Halen ...
Å Fader vår ... Jesus ... som Djevelen batt ..." -- 
 -- Han Bøne-Per triv etter Sylv-Stav og Hatt
og stuper på Døri som galin.

SIDE: 52

Hjelpi.

Det er so vondt um Natti;
då kjem dei Daudingar kalde
hit av den stengde Kyrkjegard
og ringar seg um henne alle.

Og fiktar og slær i Lufti
med Knokar og knytte Hendar
og gaper med glisande Kjakebein
og griner med grésne Tennar.

"Daudingbeine stal du ...
Daudingbeine naut du ...
Kaldt det er på Kyrkjegard;
Daudefreden braut du ..."

Ho kavar i kjøvde Rædsla
og vrid seg og vondt seg ankar;
Gamlemor fær kje i Hjarta Fred
for alle dei myrke Tankar.

Då sender ho Bod til Presten.
Han kann dei Bandi vinde
og med det heilage, sterke Ord
Vondemagtine binde.

Presten i Kappe og Krage,
høg han for Sengi stend;
so vel han kjenner dei vonde Magtir,
og Harm i Hjarta hans brenn.

Han les av den vigde Boki
Bønir og Eidar harde:
"eg byd deg ved Gud i Jesu Namn,
av Hold og av Ham du fare!" -- 

Då gjeng det eit Brak um Huse,
og fælt det i Skorstein tyt;

SIDE: 53

Gamlemor græt med Gledetårir;
no veit ho det vonde tryt.

Veslemøy slær upp Augo,
dei lyser so vent og blått;
då signar han henne med kvite Hendar;
det gjorde i Hjarta godt.

"Herren signe og vare deg,"
so fagert han for ho bed;
"han late si Åsyn lyse
på deg og gjeve deg Fred!" -- 

Presten til Gamlemor talar:
"no trur eg, til Liv det stend."
So rid han strak på staute Folen
ut or den stille Grend.

Veslemøy tryggare sidan
ligg med rolege Faktir.
Gud velsigne den Prestemann!
Han batt dei vonde Magtir.

Det vårar.

Mot Soleglad.

 Det stig av Hav eit Alveland
 med Tind og Mo;
 det kviler klårt mot Himilrand
 i kveldblå Ro.

 Eg såg det tidt som sveipt i Eim
 bak Havdis grå;
 det er ein huld, ein heilag Heim,
 me ei kann nå.

SIDE: 54

 Ho søv, den fine Tinderad
 i Draume-Bann;
 men so ei Stund ved Soleglad
 ho kjem i Brand.

 Når Dagen sig som Eld og Blod
 i Blåe-Myr,
 det logar upp med Glim og Glod
 og Æventyr.

 Det brenn i Brè og skjelv og skin
 med Gullan-Bragd,
 og Lufti glø'r i Glans av Vin,
 Sylv og Smaragd.

 Men av han døyr, den bleike Brand
 som slokna Glod,
 og klårt som fyrr ligg Alveland
 i kveldblå Ro.

 Eg lengta tidt på trøytte Veg
 der ut til Fred;
 men Lande fyrst kann syne seg,
 når Sol gjeng ned.

Vårdag.

 Å nei, for Himil rein og klår!
 Å sæle meg, no er det Vår!
 No spelar Liv um Land og Strand;
 å sæle meg, at upp eg vann!

 Å nei, for Dag vår Herre gav!
 So skirt um Fjell, so svalt i Hav!
 So linn ei Luft, so høgt um Haug!
 Og dette sæle Solskinslaug!

 Å nei, eg høyrer Lerka slå
 upp under bleike Himilblå;

SIDE: 55

 mot Kvelv ho stig med Songen sin;
 snart når ho visst i Himlen inn.

 Sjå Måken ror frå klåre Nut
 i stille Tak mot Have ut;
 og Fugl det kvitrar, kved og syng
 i Tun og Tre, i Lund og Lyng.

 Og å, som Soli lognar trygg
 som Varmeflaum um Barm og Rygg!
 Og gjenom all den milde Dag
 det mjuke, salte Havsens Drag!

 Det brydder Strå, det sveller Knupp,
 og Sevja stig i Trée upp;
 ein Dåm det vaknar søt og tung ...
 Å sæle meg som er so ung!

Sùmar i Fjelle.

På Fjellveg.

 Her gjeng eg rædd i fæle Fjell
 med Hugen kvævd og sprengd.
 Å hu! Visst aldri ut eg held
 å gå slik innestengd.

 Det legg seg tungt for Barmen trong;
 eg fær kje ande ut.
 Eg skjelv og tenkjer Gong på Gong:
 han fell, den tunge Nut.

 Det stengjer Vegg og Rygg og Kamb
 for Syn og Sans og Sinn.
 Den gråe Bergufs skyt seg fram
 og vil meg byggje inn.

SIDE: 56

 Her er kje Råd, her er kje Rom,
 her er kje Vind og Luft!
 Men rundt i Fjelli døyvde Ljom
 som Rop frå Djuv og Kluft.

 Og um frå ville Kampe-Heid
 eg fæli burt meg snur,
 so stengjer på den andre Leid
 den blåe, bratte Urd.

 Å hu, so myrkt og trongt og villt!
 Det kolnar meg um Kne.
 Og hu, som her er audt og stilt!
 Eg er som gravi ned.

Den snilde Guten.

Det er han Jon som gjætte her til no,
den eldste Son hans Åmund upp i Bròte;
dei øygnar Garden langt burti ei To
som hev seg inn i bratte Berge skoti.
No er han glad for her han skal ifrå;
han er alt vaksin og skal ut og slå.

Hans unge Andlit er so godt og rundt,
med ljose Luggen tett um Panna runnin;
på Lippa gror eit Dun so lett og tunt,
og kvite smiler Tennane i Munnen.
Som Killing lett han hoppar Stokk og Stein
og synger kvat og lær åt alle Mein.

No skal han fylgje denne fyrste Ykti
og vise henne Veg og Merke-Leid,
so ho kann kjenne denne ville Heid
som aldri noko Folk hev butt hell bygt i.
Med nye Buskap må ho og bi kjend;
til Framand seint vert Dyrehugen vend.

SIDE: 57

So driv dei Buskap fram i Morgon klåre
i Luft so rein som aldri fyrr ho såg;
det er som Urd og Koll utsona låg
i Glans av dette Ljos frå Himlen bòri.
Ho drikk den lette Luft i djupe Drag
og syger Liv av denne Herrens Dag.

Han syng og blistrar, driv, og stundom røder,
halvt gutebljug, halvt mannsleg klok og kaut;
det gjeng um Vêr og Vind og Sol som gløder,
um Fjelli her og desse snilde Naut.
Han mangt fortel um kvart og eitt av Dyri.
Men mest han veit um "Dokka", Bjøllekyri.

Og fri og glad og reint som kjend ho blir,
og svallar med i denne gode Trygdi;
han hev kje denne halve, kalde Flir
som desse tunge Gutar nedi Bygdi.
Han nemner henne beint og godt og greidt;
Haugtussa-Namne visst han aldri veit.

Han syner henne Gjætle-Berg og -Bekk,
og Svartedalen lang med Kvervesteinen,
som stundom snur seg, plent som Liv han fekk,
og Skare-Ufs, der Farfar hans skaut Reinen.
Men der i grøne, svale Bjørkelid,
der hev det ein Gong vori Bjørnehi'.

Ho spýrr som halvt i Skjemt um her er Troll;
"å ja," han svarar utan Spott i Tanke;
"det bur nok sumt i både Kuv og Koll;
men meir det sviv ikring på Videvanke."
Og no ho vìta fær at Jon er klok;
han grev i Kufta si og finn ei Bok.

"Kann hende trur du kje at slikt kann finnast?"
 -- det kjem eit Mistru-Drag um Munnen fjåg -- ;
"men meir enn ein eg veit som vel kann minnast
at slike Ting han klårt med Augo såg.

SIDE: 58

Og her i denne Bok eg ein Gong fann
du skal få sjå at denne Tru er sann."

Det er so knapt ho kann si Glede styre.
Att-under Stein dei sèt seg båe tvo;
her Ku og Smale gjeng so godt i Ro,
so no dei kann seg trygt med Kunnskap hyre.
Ho ser på Jon mjuk i sitt Augnelag.
At Dreng kann vera ven ho veit i Dag.

Han les i Boki svart som bakt i Jord,
og d'er visst lengi sidan dèr han stikta;
der stend um Nykk og Troll med reine Ord;
og då me veit det kann kje vera dikta.
Kvart Ord ho syp, og lyder trutt og ant,
og lær og ropar: "sjå um d'er kje sant!"

No kann dei lengi nok få læ og flire;
det stend i Boki; og han Jon det trur.
 -- So glade sìt dei saman der i Urd,
og Sogur gjeng, og dèr tarv ingin fire.
Og Nistematen saman gneg dei på;
Jon sìt og sìt og gløymer reint å gå.

Med Undring høyrer han det store Ord,
at um han Tagnad tru vil ærleg lova,
so er ho sjølv av desse få på Jord,
som hev den underfulle Synegåva.
Han gjev si Hand. Av Vyrdnad er han fyllt.
Og alt ho no fortèl. Han er som tryllt.

So lid det til; dei tenkje må på Klokka.
Det er alt seint; ho er visst mote sju.
For siste Gong han helsar Sau og Ku
og kjæler kjærleg for den blide "Dokka".
So må han gå. Åleine stend ho der.
 -- Men Dokka fekk frå same Stund ho kjær.

SIDE: 59

På Gjætleberg-Nut.

Det er som villaste Røys og Urd,
so vidt som Augo kann vinne;
men Gudskjelov! når eg rett meg snur,
so kann eg Have finne.

Å Gud velsigne den blanke Rand,
som ringar seg blå der ute!
Og Gud velsigne kvar Siglarmann
og kvar den symjande Skute!

Men hu, denne Fjell-Urd med Kamp og Koll
i villaste Vill-Røys slengde, -- 
det er som ei herjande Horg av Troll,
av Tora slegne og sprengde.

Og Nòs og Nabbe og vide Stakk
og Hausar rullande runde,
d'er Gygr og Rise som sprang og sprakk
i solblanke Morgonstundi.

Dei ståka og stangast i harde Tak
mot Gudar og ljose Sveinar;
men ned dei ramla med Røyk og Brak
som Bergbròt og Kampesteinar.

Og Armar datt yvi krøkte Bein
og Haus millom Bùlar lange;
so veltest ihop denne Verd av Stein
av Skoltar og Bròti mange.

I Logn under bratte Bergvegg-Stup,
der søv dei svarte Votni;
dei glor som glimande kalde Glup
med falske Underbotn i.

Når stilt det regner i myrke Kveld,
vil Nykken i Vatsmål drive;
han uler fælt millom aude Fjell,
når nokon snart skal blive.

SIDE: 60

Å hu, for skræmeleg Gråsteins-Urd!
Ho vil meg med Trolldom binde.
Men Gudskjelov, når eg rett meg snur,
so kann eg Have finne.

"Dokka".

Å Dokka, Dokka, snilde Kui mi!
når Gråten kjem i desse Dagar seine,
so kom og kjæl meg du med Kinne reine;
du er so god; du er so hjarteblid.
Ja berre du meg fylgjer her i Lid,
so er eg endå ikkje reint åleine.
Og kjære seg meg, trur du det er Von ...
Seg, trur du eg må tenkje på han Jon? -- 

Veslemøy lengtar.

 No stend ho steller i Kjøken-Krå,
 ho Mor;
 ho er so gamal, ho er so grå,
 ho Mor.
 Å var eg Katten i mjuke Skinn,
 som kjæle fær seg som Barne inn
 til ho Mor.

 Ho grev og putlar med Hit og Holk,
 ho Mor;
 ho lagar Mat til sitt Slåttefolk,
 ho Mor.
 Å var eg Breitle-Brit svart og svær
 som kvar ei Kvilestund svalle fær
 med ho Mor!

 Ho gjeng på Tun i den stille Gard,
 ho Mor,
 med kvike Sporv i sitt Fotefar,
 ho Mor.
 Å var eg Sporven so glad og lett,
 som høpp og dansar og sprett og skvett
 um ho Mor!

SIDE: 61

 Ho likar Soli på skrukne Kinn,
 ho Mor;
 ho likar Havgùla sval og linn,
 ho Mor.
 Å var eg Havgùla frisk og fri,
 eg skulde svala mi heile Tid
 um ho Mor.

 Men Gikt ho fær, som i Ryggen flyg,
 ho Mor,
 når Vinden kald gjenom Kjøken syg;
 ho Mor.
 Å var eg Døri gamal og fæl,
 eg tett meg stengde og livde vel
 um ho Mor.

 Eg veit so vel kva ho tenkjer på,
 ho Mor,
 når der ved Gruva ho mødd må stå,
 ho Mor.
 So tidt ho gløymer sitt Træl og Mas
 og stirer ut gjenom Kjøkenglas, -- 
 gjer ho Mor.

 Ho gløymer Stræv og ho gløymer Stell,
 ho Mor,
 og stirer upp mot dei ville Fjell,
 ho Mor.
 "Kor gjeng det Veslemøy, arme Ting,
 som renne må alle Berg i Kring?" -- 
 spýrr ho Mor.

 Å visste du, kor eg lengtar her,
 du Mor!
 Den brune Heidi, den fekk eg kjær,
 du Mor!
 Her gjeng eg ør millom aude Fjell
 og græt meg i Svevn kvar einaste Kveld
 å du Mor!

SIDE: 62

 Og alt er framandt og nytt og vondt,
 du Mor!
 det stirer kaldøygt ikring meg rundt,
 du Mor.
 Her er kje Liv som eg fritt kann tru;
 og ingin einaste er som du, -- 
 du mi Mor!

 Å tru den Tidi fekk rundt seg snutt,
 du Mor!
 Eg reknar Time og kvar Minutt,
 du Mor!
 Å kunde eg stige med Sjumils-Stig
 og sitja ei ørliti Stund hjå deg,
 du mi Mor! -- 

Blåbær-Lid.

 Nei sjå kor det blånar her!
 No må me roe oss, Kyra!
 Å nei, slike fine Bær;
 og dei som det berre kryr a'!
 Nei Maken hev eg kje sétt!
 Sùmt godt her er då til Fjells.
 No vil eg eta meg mett;
 her vil me vera til Kvelds.

 Å nam-nam, so søtt og godt!
 Ja når det slik seg lagar! -- 
 Og allestad blått i blått!
 Her hev eg for mange Dagar.
 Slik Smak so frisk og so fin!
 Eg er som på Kongens Slott.
 D'er plent som den beste Vin;
 å nam-nam, so søtt og godt!

 Men kom no den Bjørnen stor!
 -- Her fekk bli Rom åt oss båe.
 Eg torde kje segja eit Ord
 til slik ein rysjeleg Våe.

SIDE: 63

 Eg sa berre: ver so god;
 no må du kje vera bljug!
 Eg læt deg so vel i Ro;
 tak for deg etter din Hug.

 Men var det den Reven raud,
 so skuld' han få smaka Staven;
 eg skulde banke han daud,
 um so han var Bror til Paven.
 Slik skarve, harmelegt Sleng!
 Han stèl både Kje og Lamb.
 Men endå so fin han gjeng
 og hev korkje Agg hell Skam.

 Men var det den stygge Skrubb,
 so arg og so hol som Futen, -- 
 eg tok meg ein Bjørkekubb
 og gav han ein god på Snuten.
 Han reiv sund Sauir og Lomb
 for Mor mi so trådt og tidt;
 ja sant! um han berre kom,
 so skuld' han so visst få sitt.

 Men var det den snilde Gut
 der burte frå Skare-Bròte, -- 
 han fekk vel ein på sin Trut, -- 
 men helst på ein annan Måte.
 Å Tøv, kva tenkjer eg på!
 Det lid nok på Dagen alt ...
 Eg må til Buskapen sjå; -- 
 ho Dokka drøymer um Salt.

Møte.

Ho sìt ein Sundag lengtande i Lid;
det strøymer på med desse søte Tanker;
og Hjarta fullt og tungt i Barmen bankar,
og Draumen vaknar, bivrande og blid.
Då gjeng det som ei Hildring yvi Nuten;
ho raudnar heit; -- der kjem den vene Guten.

SIDE: 64

Burt vil ho gøyme seg i Ørska brå,
men stoggar tryllt og Augo mot han vender;
dei tek einannan i dei varme Hender
og stend so der og veit seg inkje Råd.
Då bryt ho ut i dette Undringsord:
"men snilde deg då ... at du er so stor!"

Han smiler raud og strekkjer Led og Legg;
"det er vel so, når Guten Kar må vera,
han lærer au som vaksin Kar seg bera."
 -- "Og tenk, eg trur at du hev fengi Skjegg!"
"Det var der fyrr," han svarar stø og sann;
"men kanskje det hev vaksi litegrand."

Han mjuk seg ned attunder Steinen slengjer,
og upp or Lumma Nistemat han dreg;
og gild han vera skal som andre Drengir;
"sjå her er Egg! Deim tok eg med til deg."
Ho lær og sèt seg, so ho nett kann sjå han.
I Barm det gjeng; ho fær kje Augo frå han.

So sìt dei der i denne varme Dag;
han lentug er, og ho må læ i eino;
ho er so glad som Fuglen millom Greino,
men kann kje koma rett i Svalle-Lag.
No, då dei rett skal hava gildt og Gaman,
ho sìt der hjelpelaus og er som framand.

Han bed um Sogur, men kann inkje få;
alt det ho stundom såg og langsynt drøymde,
det kann ho liksom ikkje koma på;
det er som alle slike Ting ho gløymde.
"Nei lat no Trolli," bed ho, "gå for seg.
I Dag eg heller høyre vil på deg."

Han gjerne då fortêl um Skarebròte,
der upp han vaks, og som han ein Gong fær;
dei fire Kyr skal maklegt føde der,
når han fær stelt det på den rette Måte.
Kvart Orde hans ho trygt kan stole på;
og alt ho spýrr um; alt ho vìta må.

SIDE: 65

So dreg dei rundt um Lid og logne Strendar
med snilde Smale og den kloke Ku;
og når eit Bìl dei kann seg trygge tru,
so tek dei Fisk i Bekk med berre Hendar.
Den steikjer dei på Glod som best dei rekk,
og tømer so den gode Nistesekk.

D'er gildt! -- når berre ikkje dette var,
at ingin av deim lenger fri og kyrr
den andre kann i Augo sjå som fyrr; -- 
han òg er brydd, som skulde vera Kar.
Når berre ikkje dette eine skilde,
å nei, so godt som då det vera vilde!

Men upp det dreg; og døyvde Toremål
i Bergi brumlar; snart vil Regne drive;
ved Gjætleberge snøgt dei må seg live;
der under Heller er eit Livdahòl.
Det er kje stort; nett so det vel er vitjande.
Der inn dei kryler, og der vert dei sitjande.

Og som det lid til svale Kveldings Stund,
alt meir og meir i Lengt dei saman søkjer;
og brådt um Hals den unge Arm seg krøkjer,
og øre skjelv dei saman Munn mot Munn.
Alt svimrar burt. Og der i Kvelden varm
i heite Sæle søv ho i hans Arm.

Killingdans.

 Å hipp og hoppe,
 og tipp og toppe
 på denne Dag;
 å nipp og nappe
 og tripp og trappe
 i slikt eit Lag.
 Og det er Kjæl-i-Sol,
 og det er Spel-i-Sol,

SIDE: 66

 og det er Titr-i-Lid,
 og det er Glitr-i-Lid,
 og det er Kjæte
 og Lurvelæte
 ein Solskinsdag.

 Å nupp i Nakken
 og stup i Bakken,
 og tipp på Tå;
 å rekk i Ringen
 og svipp i Svingen,
 og hopp-i-hå.
 Og det er Sleik-i-Sol,
 og det er Leik-i-Sol,
 og det er Glim-i-Lid,
 og det er Stim-i-Lid,
 og det er Kvitter
 og Bekkje-Glitter
 og lognt i Krå.

 Å trapp og tralle,
 og Puff i Skalle,
 den skal du ha.
 Og snipp og snute,
 og Kyss på Trute,
 den kann du ta.
 Og det er Rull-i-Ring,
 og det er Sull-i-Sving,
 og det er Lett-på-Tå,
 og det er Sprett-på-Tå,
 og det er hei-san,
 og det er hopp-san
 og tra-la-la.

Elsk.

 Den galne Guten min Hug hev dåra;
 eg fanga sìt som ein Fugl i Snòra;
 den galne Guten, han gjeng so baus;
 han veit at Fuglen vil aldri laus.

SIDE: 67

 Å gjev du batt meg med Bast og Bende;
 å gjev du batt meg so Bandi brende!
 Å gjev du drog meg so fast til deg,
 at heile Verdi kom burt for meg!

 Ja kunde rett eg mi Runelekse,
 eg vilde inn i den Guten vekse;
 eg vilde vekse meg i deg inn,
 og vera berre hjå Guten min.

 Å du som bur meg i Hjarta inne,
 du Magti fekk yvi alt mitt Minne;
 kvart vesle Hùgsvìv som framum dreg,
 det berre kviskrar um deg, um deg.

 Um Soli lyser på Himlen blanke,
 no ser ho deg! det er all min Tanke;
 um Dagen dovnar og Skùming fell:
 skal tru han tenkjer på meg i Kveld?

 Um Vinden strid yvi Heidi susar,
 det gule Håre ditt visst han krusar;
 um Regne dryp med sin døyvde Gråt,
 so stakkars Guten, no vert du våt.

 Å berre Timane vilde skride,
 og berre Dagane vilde lide!
 Men eg vil kveda og vera glad;
 for um Sundag kjem han, trala, trala!

Skog-glad.

 Å stakkars vesle Hare
 so fin og silkeklædd,
 Gud veit kvar du hev fari,
 med di du er so rædd?
 Du spretter og du skvetter
 so hovdalaus i Kring;

SIDE: 68

 kva er du renner etter
 og snøgg i Hol deg sting,
 arme Ting!

 Her er so god ein Sùmar
 med Hus i kvar ein Busk
 og Lauv og friske Kùmar
 åt slik ein liten Trusk.
 No skal me vera kvate
 i slik ei Solskinsstund;
 no skal me vera late
 og taka oss i Lund
 lette Blund.

 Du er so brun og lekker
 i Sùmarkjolen din;
 d'er berre du for klekk er
 te vera Guten min.
 Men vil du glad meg gjera,
 so hoppa her i Lid,
 og Venir skal me vera
 og Venir skal me bli
 all vår Tid.

Eit Spursmål.

 Og det var Gamlen på Skare;
 so lognt han på Skråe snur:
 "Å jamenn er de no rare,
 som alt dette Trollsnakk trur.

 For var her slikt Ugagns Elde
 som de vil vìta og sjå,
 og hadde det slikt eit Velde,
 so kunde kje Verdi stå.

 Det trolla oss Sótt i Bringe,
 dei trolla oss ned og nord
 og kunde med Galder tvinge
 til seg den heile Jord."

SIDE: 69

 Til svara hans snøgge Kòne,
 ho var so lett på sin Munn:
 "no må eg ein Lått meg låne;
 for no lyt eg læ ei Stund.

 Stødt er de Mannfolk så kloke.
 Og stødt so kjem de i Beit.
 Og all Ting fær de i Floke,
 med alt det de veit og veit.

 Å nei, du, Trolli må træle
 som Tussar i svarte Jord;
 og aldri tarv nokon fæle,
 um Flokken vart nok so stor.

 Ja var dei mange som Grase
 og sterke som Straum i Foss, -- 
 det døyver seg sjølv, Tyrase,
 og fær ikkje tenkje på oss.

 Lite dei hår og håttar,
 med alt sitt Bråk og sitt Rop.
 Dei er nokre Fåmings Fjottar:
 dei kann ikkje halde ihop!"

Ku-Lokk.

 Å Kyri mi vene, å Kyri mi!
 Her sviv me no glade i Sùmars Tid;
 i Fjelle finn me dei finaste Strå;
 i Dalen strøymer den stride Å.
 Og Vinden stryker so ljuv og linn
 som signande Sus frå den klåre Tind.

 Å Kyri mi gode, å Kyri mi!
 Her skal du vel trivast i grøne Lid;
 her sildrar Kjelda med Surl og Skval,
 og Grase er mjukt og Skuggen sval.
 Ja Nordanås-Lidi, der er det godt;
 der gjæter Huldri kvar einaste Nott.

SIDE: 70

 Å Kyri mi snilde, å Kyri mi,
 å hav det no godt denne vesle Rid!
 Eg Ormen skal jaga som bit din Legg,
 og Flugu og My og stingande Klegg.
 Og Dagen skal gå som den lette Vals;
 og vil du kvile, eg klår din Hals.

 So lyder dei etter ditt Klokkespél,
 når heim me stundar ved Solegladsbìl;
 då kjem du so god med ditt fulle Jur
 og slikkar ditt Salt framved Kjøken-Mur.
 So vert du mjølka og gjeng i Kve
 og jortar og drøymer og søv i Fred.

 Å Kyri mi vene, å Kyri mi!
 Drøym godt um meg og den grøne Lid!
 Der sullar me sæle den Sùmar lang;
 til Hausten skal me på Heimevang.
 Då kjem du til Gards som ei Dronning du,
 og alle ropar: å nei, for Ku!

Vond Dag.

Ho reknar Dag og Stund og seine Kveld
til Sundag kjem; han hev so trufast lova,
at um det regnde Småstein yvi Fjell,
so skal dei finnast der i "Gjætarstova".
Men Sundag kjem og gjeng med Regn og Rusk;
ho eismal sìt og græt attunder Busk.

So vel ho veit han aldri svike kann,
um det kjem gode Dagar eller vonde;
han veit at då ho aldri lìva kunde,
men sokk og dreiv som kalde Lik i Land.
Men tungt er Hjarta i den unge Bringe,
og rædde Gråten kann ho ikkje tvinge.

Då kjem ho heim ein Sundags Kveld mot Haust,
av Hugverk mødd og sjuk av Ank og Otte
og trøytt og tung. All Dagen hev det aust

SIDE: 71

Med Regn, so reint i Flaum ho vasse måtte.
Ho berre skundar seg og vil i Seng.
Det er det einaste ho veit og treng.

Men nett er Gamlen komin heim frå Kyrkja;
og no med Pipa nøgd han nytt fortèl:
"jau då var Jon i Skarebròte sæl,
um hans ho vart, den kaute Velstands-Fyrkja!"
Ho kjenner Styng i Bryst og Skjelv i Kne;
i Vanmagt trøytt ho sig på Stolen ned.

Då fær ho høyre meir enn sjølv ho vilde;
ho høyre må, at denne Guten staut,
som so ho trudde, lett sin Lovnad braut
og floksa fritt med alle Gjentur gilde.
Men no han vankar klok på Bele-Rås
til sjølve rike Megga ifrå Ås.

Og denne etter Jon er reint som gali;
ho lokkar han so alle kann det sjå;
og han so vel som andre vìta må,
at ho er best av alle Gifte-Vali.
Og so med denne Drosi eine dansar han,
og andre gode Gjentur aldri ansar han.

Som Fuglen, såra under varme Veng
so Blode tippar lik den heite Tåre,
ho dreg seg sjuk og skjelvande i Seng
og vrid seg Natti lang i Gråten såre.
Det slit i Hjarta og det brenn på Kinn.
No må ho døy; ho misste Guten sin.

Ved Gjætle-Bekken.

 Du surlande Bekk,
 du kurlande Bekk,
 her ligg du og kosar deg varm og klår.
 Og speglar deg rein
 og glid yvi Stein,

SIDE: 72

 og sullar so godt
 og mullar so smått,
 og glitrar i Soli med mjuke Bår'.
 -- Å, her vil eg kvile, kvile.

 Du tiklande Bekk,
 du siklande Bekk,
 her gjeng du so glad i den ljose Lid.
 Med Klunk og med Klukk,
 med Song og med Sukk,
 med Sus og med Dus,
 gjenom lauvbygt Hus,
 med underlegt Svall og med Svæving blid.
 -- Å, her vil eg drøyme, drøyme.

 Du hullande Bekk,
 du sullande Bekk,
 her fekk du Seng under Mosen mjuk.
 Her drøymer du kurt
 og gløymer deg burt
 og kviskrar og kved
 i den store Fred
 med Svaling for Hugsott og Lengting sjuk.
 -- Å, her vil eg minnast, minnast.

 Du vildrande Bekk,
 du sildrande Bekk,
 kva tenkte du alt på din lange Veg?
 Gjenom aude Rom?
 millom Buske og Blom?
 Når i Jord du smatt,
 når du fann deg att?
 Tru nokon du såg so eismal som eg.
 -- Å, her vil eg gløyme, gløyme.

 Du tislande Bekk,
 du rislande Bekk,
 du leikar i Lund, du sullar i Ro.
 Og smiler mot Sol
 og lær i ditt Skjol,

SIDE: 73

 og vandrar so langt
 og lærer so mangt ...
 å syng kje um det som eg tenkjer no.
 -- Å, lat meg få blunde, blunde.

 -- -- -- -- -- -- -- -- -- -- -- 
 -- -- -- -- -- -- -- -- -- -- -- 

 Mjukt som i Gråt
 tonar Harpelåt,
 lokkar lett og lind
 liksom Sùmarvind;
 voggar seg blid,
 strøymer sterk og fri,
 svævest av i Draum og Stille;
 vaknar so spakt,
 velter fram med Magt;
 brusar upp i Brand
 liksom Marm ved Strand;
 søtt som i Blund
 stig ein fager Lund
 elskhugsvarm, med sorgblid Trille ...
 .....................................

 Med Lauv um myrke Hår som fløymer ned,
 med Sylgjebivr um sine fulle Barmar,
 med Sylvbåd breide um dei brune Armar
 stend Huldri under gulna Bjørk og kved.

 "Du skal kje gråte for din Gut deg sveik,
 og ikkje gå med desse såre Tankar;
 han minnest deg so tidt der no han vankar,
 og tregar sorgfull, for han var so veik.
 Den tyngste Sut ein sistpå med kann vinnast;
 på fagre Solfjell skal de ein Gong finnast

 Men den som sjølv si Sorg med Saknad bar
 og veit kor Hjarta sårt i Lengt må kvide
 og veit kor seint den lange Dag vil lide, -- 

SIDE: 74

 då må du ikkje lenger vera hard.
 Når tidt i Lid du høyrde Strengir låte,
 det er ein Vén som etter deg må gråte.

 Han vil deg berre vel, min gjæve Bror;
 og Kveld og Natt hans Song i Skogen klagar,
 og huglaus vildrar han dei vonde Dagar
 og søkjer deg med Lengt og linne Ord.
 Du må kje kald og svarlaus burt deg vride,
 men tenkje mjukt um den som so må lide.

 Når Vinterstjerna fyrste Gong seg ter,
 då held me Fyri-Jol på Fir-kam håge;
 då vert du lyft av deim du ikkje ser;
 men ver kje rædd; dei er deg alle fjåge.
 Der fær du sjå det ingin veit i Bygdom;
 og den du finn, som dreg deg heim av Høgdom."

 Ho folnar burt og kverv i Skogen djupe.
 Haugtussa vakna av sin halve Blund,
 og tottest timja i den same Stund
 som brune, snare Vengtak av ei Rjupe.
 Som klumsa stirer ho med Auga drøymt.
 Alt det ho hugsa fyrr, det hev ho gløymt.

På Skare-Kula.

Det vaknar.

 Månen sloknar i Havsens Eim
 nede i lægste Sud;
 Stjernur tryllte i Ørskesveim
 rapar frå Himilbru.
 Vinter gufsar frå Jotunheim
 yvi Fjellom.

SIDE: 75

 Myrk seg sveiper den tunge Nott
 tett ikring trollsvævd Jord;
 tomt i Stilla det høyrest Lått,
 Dvergmål og døyvde Ord.
 Lyktemann vaknar og Nå-Ljos blått
 yvi Fjellom.

 Skrattande Skrell av Hovsveins Lur
 gjeng ifrå Varde-Topp;
 grått då livnar i Ufs og Urd
 Krok og underleg Kropp.
 Hit skal alt som ned-under bur
 yvi Fjellom.

 Vinter-Ljose vaknar i Nord
 tøygjer dei grøne Bogar,
 jagar med Sus under Kvelven stor
 fram sine frosne Logar,
 skimrar som Sylv og Perlemor
 yvi Fjellom.

 Skifter, glimtar i vinraud Glans,
 ljosnar og av att fell;
 stålkalde Strålar i isbleik Krans
 skyt seg fram yvi Fjell,
 brår og bivrar som Sverd i Dans
 yvi Fjellom.

 Ljosken vinn yvi Varde
 knyter seg der i Knut,
 gøyser, velter sitt Bivreskin
 skiftande ut og ut.
 No stend Halli tjeldprydd og fin
 yvi Fjellom.

 Då no allting er so i Stand,
 blæs han på nytt, den Sveinen; -- 
 høgt med Brak kjem den svarte Mann,

SIDE: 76

 set seg på Store-Steinen.
 Augo gløser som Glod og Brand
 yvi Fjellom.

 Fram so glider dei Draugar,
 ranglar med sine Bein;
 ein Gong gav dei seg Hin i Vald,
 må no lide det Mein.
 Gravsong susar som Vinden kald
 yvi Fjellom.

 Kjem so den hoppande Haugbukk,
 Svartalv og svidde Dverg,
 Havtroll og Nøkk og den gule Gast
 og alle som bur i Berg.
 Hit dei hiver i Sjumils-Kast
 yvi Fjellom.

 Sist kjem Trollmann og Kvende
 hit yvi Aude-Heidar,
 rid på Limar og Staur og Stong,
 mullar so harde Eidar.
 Fælsleg gaular den Galdresong
 yvi Fjellom.

 So er dei samla den heile Hop
 både frå fyrr og no;
 full er Troll-Kluft og Svarte-Grop,
 stappa er Tusse-To.
 Lått det rullar og Helsingsrop
 yvi Fjellom.

 Og som Storm yvi stride Hav
 vaknar den svarte Songen;
 Tonar frå Haug og Tonar frå Grav
 helsar og hyller Kongen.
 Stig og strøymer og stilnar av
 yvi Fjellom ...

SIDE: 77

Dei hyller sin Herre.

 Heil sitje du og sæl,
 du Hovding høg i Hel
 og Drott på Jord.
 Ver sterk og stor og fræg!
 Gakk staut din Sigers Veg!
 Legg Verdi under deg
 frå Sud til Nord!

 Gjev kvar din Uvén må
 på Jordi bannstøytt gå
 forutan Trygd!
 Men den som gjev seg deg,
 lat han få magge seg;
 gjer lett hans Ljugarveg
 til Heir og Høgd!

 Då ber me deg i Famn
 og bannar ved ditt Namn
 tri Gongir tri.
 Tri Gongir tri du er
 vår Hovding her og der!
 Du eig oss kvar me fer
 i allan Tid!

Prøve.

 Fanden sìt med si Bok på Kne,
 rìtar med Blode raude,
 set sine Teikn på tvers og Snìd
 for Livande og for Daude.
 Sist kjem dei nye som no skal med
 inn i Flokken.

 Fram dei møter for høge Stol
 mullande Bøni tung;
 Fanden gaper med Halsen hol
 etter bå' gamall og ung.
 "Vil de på denne Fyri-Jol
 inn i Flokken?"

SIDE: 78

 Ein etter annan dei svarar Ja;
 det tykkjest Fanden Mùn;
 upp dei steller seg då i Rad
 liksom til Konfirmation.
 Prøve krevst, fyrr han vil deim ha
 inn i Flokken.

Svarte-Katekisma.

 "Det fyrste Krav, det er?"
 -- Sjå ut som dei andre i all di Ferd.

 "Det andre au du kann?"
 -- Banna i Hjarta Gud og Mann.

 "Veit du mitt tredje Yrkje?"
 -- Gakk kvar den Sundag til Kyrkje.

 "So nemne du meg det fjorde?"
 -- Haldt alltid med dei Store.

 "Det femte?"
 -- Spar ikkje den,
 som i Vegen for deg stend!

 "Det sette?"
 -- Ver eit Svin,
 men utantil blank og fin.

 "Det sjuande?"
 -- Det er Trollmanns-Sæla:
 lìva stort av i Løynd å stela.

 "Det ottande?"
 -- Beste Verja,
 det er å ljuge og sverja.

 "Det niande?
 -- Sløg du vere og snar,
 når Teften du fær av Annanmanns Gard.

SIDE: 79

 "Det tiande Krav?"
 -- Din Granne svike,
 i stort og i smått, du alltid må like.

 "Visdomens Grunn, fekk den du fat?"
 -- Aldri du gløyme det store Hât!

 "Kva trur du?"
 -- Eg trur og i Sanning finn,
 at alltid til Slutten det vonde vinn.

 "Kva bed du?"
 -- At aldri i all si Tid
 denne vonde Verdi må betre bli.

 "Nemn meg so det du høgast vil?"
 -- Eige Verdi og høyre ho til.

 "Er denne Viljen din heil og all?"
 -- Med Blod vil eg skrive meg deg i Vald.

 "Og sidan?"
 -- At denne Pakti kann stå,
 vil kvart År eg til Alters gå.

 Trollmanns-Emne legg seg på Kne;
 då stig eit Glede-Rop
 sterkt som Stormsus i gamle Tre
 upp frå den heile Hop.
 "Han hev Trui! Han er som me!
 Inn i Flokken!"

 Fanden Firkloi lyfter,
 sver ved den namnlause Store:
 "Frå i Natt hev du Magti mi;
 det vere her deg svori!
 No eg tek deg for all di Tid
 inn i Flokken!"

SIDE: 80

Stjernefall.

 Fram då stiger dei gamle,
 Kvende og sidan Menn,
 tel sin Herre alt dei hev gjort,
 kvar i si Bygd og Grend.
 Fanden flirer so blidt og stort
 til deim alle.

Finnekjering.

 Eg manar Sott på Folk og Fe,
 og sender Flugo den gule;
 eg løyser Storm; eg spiller Fred
 med Ordi range og fule.

Fantekjering.

 Eg lærer Dråpsmann den kalde Ro
 og Tjuv å dirke Låsen;
 eg trollar so Kui mjølkar Blod
 og stuper daud på Båsen.

Gulklædd Kjering.

 Eg Mistru set millom Møy og Gut
 med snikjande Trylle-Ordi;
 eg veit, når Mann og Viv fell ut,
 då visnar Grase på Jordi.

Ei mager Kjering.

 Eg vekkjer vondt millom Mann og Mann
 og Tankar som Tru kann tære;
 eg veit, når Ovund kjem rett i Brand,
 kann alle det vonde lære.

Krylrygg-Kjering.

 Greide Menn med det faste Mod
 eg kann slett ikkje like;

SIDE: 81

 eg legg deim Vanhug i valne Blod
 og lærer deim å svike.

Kjering som blinksar.

 Eg kverver Syne på Gjenta holl,
 at ilt ho for seg skal byte;
 ho kastar seg burt til Fark og Troll
 og må ihel seg syte.

 So øydest Live i kalde Harm,
 og ned ho krøkjest og kruknar;
 Hjarta klakar til Is i Barm,
 og alt ikring henne sjuknar.

Troll-Kokke.

 Eg trollar Ørske på svikne Møy,
 der Barne ho eig i Skjole;
 ho løyner det burt, ho læt det døy;
 so fær me Steik til Joli.

Halvnaki Trollkjering.

 På Viddi med meg flyg tryllte Gut,
 til Hold og Heile blotnar;
 sistpå sìt han i einsleg Sut
 med Reivar um Arm og rotnar.

Brille-Kjering.

 Eg vil at Live visnar i Knupp;
 då skal me snart oss hevja;
 eg vekte Kvinna or Svevnen upp
 og lærde henne krevja.

 No gjeng ho sterk sin Krevjarveg;
 ut vil ho allting teige;
 og berre då vil ho gifte seg,
 når Mannen vil Borni eige.

SIDE: 82

Trollmann med ein bolle.

 Skal Mannen til Gagns me gjera tam,
 so må kje Øle dovne;
 med det eg trollar Viljen lam;
 for det må Vite sovne.

Nakin Trollmann.

 Med friske Arbeid og jamne Trott
 vert Mannen oss altfor hardbeitt; -- 
 eg lærer Folk å lìva godt,
 fyrr Løni dei upp hev arbeidt.

Trollmann med ei Øks.

 Bygd mot Bygd av blide Kår
 eg saman på Kniven jagar;
 og alt dei avla i åtti År
 er spillt på åtte Dagar.

Trollmannen Likeglad.

 Det lite er um den sterke Kar,
 når av han høgger Neven;
 eg preikar Fred i Hønsegard,
 fyrr eg hev bundi Reven.

Trollmann med eit Ris.

 Eg trollar i Haug dei leikande Små'
 og klæd dei i Trælebroki;
 når ut dei kjem kann dei inkje sjå;
 eg batt deim for Augo med Boki.

Trollmann med ein Sekk.

 Av Synd og Sorg er Sekken full
 som tung meg tyngjer Herdi;
 med Lås og Lekkje av Sylv og Gull,
 eg trollbatt heile Verdi.

SIDE: 83

 Armod vesal i Villa gjeng
 og Sjæli or Skinde plagar;
 Rikdom vrid seg i Puteseng
 og rotnar av gode Dagar.

Trollmann med ei Svìpu.

 Eg vil rikje og eg vil rå,
 og eg vil for alle tenkje;
 der eg gjeng fyri skal alle gå;
 sjølv vil eg i Brodden blenkje.

Trollmann med tvo Andlit.

 Eg manar Elvi til stilt å stå
 og bind i Skùming Døgre;
 eg vil både fram og attende gå
 og både til Vinstre og Høgre.

 No stend mi Bygd som den stille Dam
 med Rôt og rare Dyr i;
 ho sig ikkje att, ho vinn ikkje fram;
 snart er ho berre Myri.

Hesteskjerar.

 Småmann skal ha det store Rom
 og styre på Småmanns-Gjerdi;
 då dreg han alt ned i Armodsdom,
 og det vert trongt i Verdi.

 Og den som var skapt til veldigt Verk,
 skal sitja blid ved Rokken;
 eg tek hans Manndom, og Guten sterk
 vert blaut som den andre Flokken.

Åle-Trollmann.

 So mang ei Uferd eg Arming fór;
 no treisk eg med Trollkunst fiktar;
 Split eg vekkjer med range Ord
 og Vildring, når brådt eg svigtar.

SIDE: 84

 Kann ein kje vinne i opin trid,
 so kann ein som Fant seg klara;
 den Visdom lærde eg Bygdi mi;
 med den skal ho ille fara.

Trollmann med Muleband.

 Eg lærer Folke det stille Svik,
 som alltid lågare bautar;
 so mang ein god Gut er alt meg lik
 og tegjer når Urett brautar.

Svartebrødrar.

 Me sutrar Salmar og Bønir gneg
 og mullar Lov og Vangilje,
 til Folk trur dette er Livsens Veg,
 og gløymer Livsens Vilje.

Diger Trollmann.

 Eg stor Mann um i Bygdi dreg,
 men smått so tidt eg gjorde,
 at den som lærer å kjenne meg,
 han trur kje meir på det store.

Litin Trollmann.

 Um eg er veik so veit eg Råd:
 kvar den som vann upp Åsen
 Finskòt eg sender or Løyndekrå
 og Motbør or Skravleposen.

 Ingin er so hjarteleg glad
 som Småing når smått han fær tenkje;
 eg fær dei med meg alle på Rad,
 når stort eg med stygt kann krenkje.

Eit Beinrangel.

 Eg sender Daudskòt i valne Bring,
 so magtlaus dei må seg bøygje;

SIDE: 85

 dei ser seg leide på alle Ting
 og legg seg til å døye.

 -- -- -- -- -- -- -- -- -- 
 -- -- -- -- -- -- -- -- -- 

 Fanden priser med Fagnad stor
 sine Tenarar gode;
 "held stødt de fram, skal Live på Jord
 vel sjå sin Aftanrode."
 Rundt han svinsar og hev eit Ord
 til deim alle.

 Kvar då fær seg eit Svåvelband
 til Stas på Kjoleborden;
 d'er det største ein vinne kann:
 den høge Langrove-Orden.
 Nådig nikkar den svarte Mann
 til deim alle.

 Men Ære den som Ære bør;
 best skal den beste beite;
 ein vert Riddar og ein Kommandør,
 men Basen fær Storsvins heite.
 Fanden helsar med lyfte Klør
 til deim alle ...

Ein Søkjar.

Fram kryler ein kåpeklædd, gullkrynd Mann
med Reiv um sin bøygde Skalle;
Kåpa er sulka, som hadde han
i djupaste Dye falle.

"Å Helvìt-Herre, å høyr mi Bøn!
Eg er ein Konge i Pine;
og deg eg søkjer um Hjelp og Løn,
for no er eg ein av dine.

SIDE: 86

Mange lika den lette Leik
eit rolegt Land å herja; -- 
eg gav meg Fanden og mannsleg sveik
det Folk eg skulde verja.

Men sidan rædde dei burt seg dreg
og lite signar Verke;
og Folke stirer stygt på meg;
det ser Forrådar-Merke.

Å tak det av meg, eg bed deg blidt,
du Overherre sanne,
so atter eg kann lyfte fritt
mi høge Herrepanne!"

Fanden skriv i Boki hans Namn
og flirer av Hjartegrunnen;
so tek han den merkte Drott i Famn
og kysser han glad på Munnen.

"Meinsvorin Munn hev ein Svåvelsmak,
som alltid eg like kunde.
Og vel vere deg som bar mi Sak! -- 
Eg trivst der Folke er bundi.

No stend du skrìvin med Judas inn;
det er den øvste Æra.
Men Svidemerke på Skallen din,
med det kann eg Inkje gjera.

Det må deg fylgje i Liv, i Grav,
i Sogu og Skuggeheimar;
d'er slikt, det læt seg kje svide av
i alle Helvites Eimar."

Høg Gjest.

Fram rid Beingrind på blakke Hest;
svart er hans Kåpe sid;
Sigden ved Sida han vel hev fest,
vil no raste ei Rid.
Nikkar til Fanden med Breidflir blid
 gjenom Natti.

SIDE: 87

"Høh, høh," håst han kremtar,
"kvatan Kveld i Lage!
Her eg helst vil vera;
gjæve! gjev meg Sæte."

Fanden av Stol seg lyfter,
tek seg åt Panne-Reimi:
"Herre Bror min, velkomin til!
Sìt millom oss som heime.
Rettno byrjar me Dansen vill
 gjenom Natti.

"Høh, høh," hostar Dauden;
"all Tid eg deg elska.
Trøytt eg Træl må fara
Verdi vid igjenom,
harm min Herre tena,
Róm åt Live rydja.
Aldri Løn eg åtte;
fåfengt må eg fikte;
alt eg av kann øyde,
verre veks det sidan.
Her min rette Herre
kjær eg atter kjenner;
her kann heil i Hugen
Daude- Dans eg treda."

"Meir enn gjerne," kved Fanden i,
"unner eg deg ein Leik;
tidt og ofte på Ferdi di
Livsens Magtir du sveik;
sende meg snøgg so mang ei god Steik
 gjenom Natti.

Kvar Gong du høgg den unge Kvist,
kann eg min Bate finne;
saman med deg, det vonar eg visst,
skal me vel ein Gong vinne.
No skal me danse forutan Tvist
 gjenom Natti!"

SIDE: 88

Troll-Dans.

Det klakkar i Berg og Bru
av Hov og av Heste-Sko;
det tråvar um Stein og Stuv,
det trippar av Klauv og Klo;
og som når Vindkast av Kamb
sèt Skodda i Flog og Flaum,
so yrer Trollstimen fram
i veltande Straum ...

Det ringlar i rusta Lås,
det piper i To og Kluft,
det yler um Egg og Ås,
det plistrar i kalde Luft;
det kvin og skrik yvi Heid;
det er den Helvites Slått,
som jagar den ville Skreid
i Dans gjenom Nott ...

Og rundt i Vilske det gjeng
med Rop yvi Stokk og Stein;
det svingar med Svans; det sleng
med Hovar og Daudingbein;
og gnellande Trollkjeringmål
syng Visa til denne Vals
med Skratt og kåtgalne Skrål
or remjande Hals:

Det var Troll til Troll
i sitt harde Hold,
det var Troll til Klo,
ho Kloveberg-Gro;
ho trolla ein Gut,
ho trolla 'n Knut,
ho trolla Guten galin.
Og Knut'en vart sta
og vilde ho ha,
og sulla i Sveim
og drog henne heim;

SIDE: 89

og Resten -- hi-hi!
til Presten -- hi-hi!
Det lo i heile Dalen.

 Men då vart det Dans
 då ho fyrst var hans;
 ho banna og beit,
 ho slo og ho sleit,
 og leika på Voll
 med sitt Kloveberg-Troll,
 so både det lo og lét.

Og Borni hans Knut,
deim sette ho ut
og gjødde deim vel
og stakk deim ihel,
og sette deim fram
med Drykk og med Dram
for Knut'en, som åt og grét.

 Men leid ho vart til sist
 av all den Tvang og Tvist;
 det var kje Ro
 for Rove-Gro,
 um både ho gol og grein.
 Ho stengde Knut'en sin
 i svarte Kjellar inn
 og sette Eld
 på Vegg og Tjeld,
 so høgt det til Himils skein.

Hå, hå, kor det brenn!
Sjå kor Logen stend!
Her reider me Seng,
du Kloveberg-Dreng!
Her luktar det heitt,
her luktar det feitt,
her steikjer me Flesk til Joli.

SIDE: 90

Kom Haugkall or Hi',
her hev du meg fri;
kom Djevlebukk kåt
og leika på Tròt;
kom Rise or Slott,
her fær du det godt
og varmt som Smør i Soli -- -- -- 
 -- -- -- -- -- -- -- -- -- -- -- 
 -- -- -- -- -- -- -- -- -- -- -- 

Veslemøy fæler. So stygg ein Song
aldri høyrde ho nokon Gong.
Men Trollskapen lær og dansar.
Flyg og floksar med Ståk og Styr
som galne Dyr.
Djevlar i Lufti tullar og flyr
med Smell og svingande Svansar.

Nordljos sloknande skjelv og skin.
Vinden tyter, og Slåtten kvin
gjenom dei myrke Kluftir.
Kvin og yler med Skrik og Spott
villt gjenom Nott;
Trolldansen tumlar seg grått-i-grått
yvi dei nakne Tuftir.

... Nye Tonar vaknar og skjelv.
Syng som Sus av den svævde Elv
i drøymetunge Næter.
Døyvt det klunkar som Tussespél
i tronge Gìl;
brusar fram som susande El
og sturt og stusleg græter.
 -- -- -- -- -- -- -- -- -- -- -- 
 -- -- -- -- -- -- -- -- -- -- -- 

Fram dansar den Haugkall fager og blå
med Gullring um Håre som fløymer;

SIDE: 91

han giljar for Veslemøy til og frå,
og Tonar ikring honom strøymer.
 "Å hildrande du!
 med meg skal du bu;
i Blåhaugen skal du din Sylvrokk snu.

Der skal du hullast av Låt og Leik
og fager i Dansen skride
og gløyme alt som såra og sveik,
og aldri lengte og lide.
 Kvart Ynskje du då
 i Fagnad skal få,
og Møyane mine deg tena må.

Den eine reider ditt brune Hår,
den andre bind det i Knute;
den tridje Sylvkruna til deg når;
den fjorde jamnar di Pute;
 den femte so linn
 deg Solane bind;
den sette veiftar ditt mjuke Kinn.

Den sjuande spelar den Lange-Leik
som Vinden i Skogane susar;
den åttande snur deg den søte Steik,
med' Øle i Staupe brusar;
 dei andre i Krans
 seg svingar i Dans
og hullar og lullar din Hug og Sans.

Den niande lint dei Lokkane kved
um Møyar og giljande Sveinar;
sjølv gjeng du Dronning i Dansen med,
i Glans av glimande Steinar.
 Og ingin som du
 seg fagert kann snu,
og ingin so lett trår den gyllte Bru."

"Og lite meg lokkar den Haugen blå
med Glans i glimande Salar;

SIDE: 92

min vene Guten eg her vil sjå;
so song det for meg i Dalar.
 Å Guten min du!
 på deg vil eg tru;
med deg vil eg byggje og alltid bu!"

"Og vil du vìta den Guten blid,
so sjå deg att yvi Herdi! -- 
Du ser han i Lofte med Gjenta si;
der gløymer han heile Verdi.
 So hev han det godt
 kvar langande Nott,
og Haugtussa hev han til Spe og Spott."

Som Steinen stend ho i Grye kaldt,
og Hjarta stivnar og isnar;
no ser ho det vel; no hugsar ho alt,
og Verdi for Veslemøy visnar.
 Ho vender seg grå.
 "No kann du meg få.
Nu kann eg gjerne i Haugen gå."

Høgt hoppar den Haugmann på nakne Sva;
han må vel sin Lagnad prise.
"Men no skal du gløyme og vera glad.
Fylg med, so skal eg deg vise
 min Herredom stor
 i Berg og i Jord
og Gumle den gamle med Visdomsord!"

Bergtroll.

 Lågt Loft. Vidt um Veggen.
 Glim av Rim og blå Jøkul.
 Skùmt i Hall.
 Sylv sprengt i Stein gløser,
 krøkjer Krok og rang Rune.
 Gufs stend som or Kjellar
 kald.

SIDE: 93

 Bord breidt rundt seg tøygjer.
 Ragge-Troll, Nase-Gygrer
 sìt i Kring.
 Murr, Knurr, Varge-Gøying,
 Grin og Glefs, Gryl og Grymjing
 gjeng rundt i den vide
 Ring.

 Klo klår Skabb og Skorpe;
 Blod renn; harde rullar
 Brak av Lått.
 Drjugt drikk saggne Sellar;
 blidgast smått. Troll og Gygr
 riv, gnid Trant mot Tryne
 godt.

 Tungt kring Hallar-Golve
 slåpar dauv Unge-Ætti
 Hóp um Hóp.
 Sein gjeng Svivedansen.
 Baste-Streng Slåtten snurrar.
 Trådt dei sviv med Geisp og dauve
 Rop.

 Døyvt djupt att-i Myrkre
 Gygr grin, Trollkall ræer
 elskhugs-brå.
 Attåt læt Ul og Fræsing:
 Klo mot Klo, Tann i Strupe
 Uvén vil arge Uvén
 flå.

 "Stygt, stygt laug du, Haugmann!"
 Gislaug kved; "fæl meg synest
 Hirden din!"
 -- "No i Miss tek du storleg,"
 svarar snøgg blide Haugkall;
 "dette er Træleflokken
 min!"

SIDE: 94

 "Slik Magt, -- vil den træle?"
 -- "Magtlaust er myrke Fåvit
 all si Tid.
 Sjølv skal her du høyre.
 Røynast skal Rise-Klokskap
 djup og myrk, utan Meining
 i!"

 Stig han fram til den eldste:
 "seg meg, kvi sår um Våren
 Bonden Fræ?"
 -- "Hæ?" -- Hin uppatt fregar.
 Tankefull Risen stirer.
 Grin, glor med Grise-Augo:
 "Hæ?"

 Stig han fram til den yngste:
 "seg meg kvi Åi lengtar
 ned åt Hav?"
 Rise traud Trut rengjer,
 lìdar leid lange Øyro:
 "ytt som bytt, kvar ho renner
 av."

 Fram han stig til ei Gygr:
 "kvifor grin Barn, når Augo
 upp det fær?"
 Gygri glor: "lat det grine."
 Skjeglar stygt etter Gislaug.
 Snufsar, grin, skarpt med Tennar
 skjer.

 "So er Træle-Ætti.
 Inkje eig Jutull Spursmål,
 inkje Svar.
 Betre no i Djup stige,
 høyre Kvad og Harms Kvæde,
 olme Ord av gamle Gumle-
 far."

SIDE: 95

Gnavlehòl.

Langt inne, djupt i Skarefjell-Grunn
seg holar ein Hall av Kopar;
han kvelver irgrøn sin høge Rund
med Glim av glidande Dropar.
Eit Blå-Skimmer gløser som halvt i Blund.

Det tiklar og siklar og renn og dryp
der rundt i Kræane skùme;
det kvislar kvævt av Firfisle-Kryp;
det gjeng som Geisping i Rome.
Der Lyngormen søv med sin Spord i Glyp.

Her inne i løyndaste Myrke-Krå
sit Gumle i Tidine lange.
Som turre Tre-Rot han er å sjå
med Lemine vridne og vrange.
Um Hausen gror Steinrot og Mose grå.

"Du Gumle gamle i Gnavlehòl!"
kved Haugkall med Mæle skrinne,
"du vakne og mumle ditt Gumle-Mål,
det må ikkje gå av Minne.
No Ungdomen kved berre Rask og Rål."

Då dreg det upp som Klokke til Slag
i Halsen skrukne og turre;
det gnidkar og gneg som Bor og Sag
og mèl som i Katt og Knurre.
Og Gumle-Mål losnar i lange Drag.

Gumlemål.

 Mål kved Gumle
 um Gamle-Æva.
 Då rådde Risar
 Heims-Ringen.
 Natti låg
 nifs yvi Land.

SIDE: 96

 Inkje Måne.
 Inkje Stjernur.
 Nordskin braga
 um breide Brè.
 Dal og Dokk
 i Duld drøymde.

 Godt var då
 i Leik gange,
 Berg sprengje
 og Eld sprute,
 Storm reise
 og Hav røre,
 Is tumle
 med Tore-Dunder.
 Godt, godt
 i Strid gamast,
 Ragg rive
 og Rygg brjote,
 Skallom skurast
 og Hornom hoggast,
 med Klo klorast
 og Øyro klå.
 Godt, godt
 å dauv døse.
 Lat i Logn
 Labb live.
 Yrkjeslaus
 inkje anse.
 Mett og maggin
 sova i Mak.

 Aldri Uro
 av ljose Eimar.
 Aldri Sol
 i sårt Auga.
 Ingin Vokster
 i vide Dalar;

SIDE: 97

 ingin Os
 av Åre-Eld.
 Dag sov
 Daude-Svevnen.
 Rim kvitna
 um Rise-Heimar.
 Land låg i Logn,
 Rike i Ro.
 Tidi stod.
 Alt tagde.

 Au! Au!
 Øydest Alder.
 Å! Au!
 Utid veks ...

 Alv vaks.
 Æsir kom,
 Sol vakna;
 Dag vigdest.
 Ned seig
 Nivlheims-Natt.
 Oll var
 Rise-Æva.

 Vinter leid
 Vår vermdest;
 Is flotna.
 Foss fløymde.
 Gror grodde;
 Grønt grodde;
 Skog tettna
 i Tåke-Lidir.
 Mennar vaks.
 Møyar vaks.
 Eld eima
 på sota Åre.
 Stål skar
 skrinne Voll.

SIDE: 98

 Fram seg grov
 grønkande Grendir.

 Sol seig,
 Sol steig;
 Dag rådde
 Heims-Ringen.
 Tid tøygde
 lange Tankar,
 meda Mål
 og Råd og Rekning.
 Ufred! Ufred!
 Ånd! Ånd!
 Merk, Ungdom,
 Skilje-Ordi!
 Alt av Ånd
 vill upp og fram.
 Alt av Troll
 vil trygt sitja.

 Jutull gjæse
 i Berg gøymdest;
 kraup i Krå
 lite kry.
 Duld under Stein
 han Dag banna;
 nytta Natti
 til Nids Verk.
 Vår han døyvde
 med Vintergufsar.
 Løyste Fonn
 og fælt Fok.
 Grov ned Grendar
 i Aur og Yre.
 Velte Stein,
 stuva Is.
 Stogga, stengde
 med Mur og Myrker.

SIDE: 99

 Sky og Skodde
 for Soli skaut.
 Rot reiv.
 Rørde Hav.
 Vinter vekte,
 Fimbul-Vinter.
 Men Sol spratt.
 Sprengde Skodd.
 Braut Is,
 brædde Snø.
 Tinte, tekte
 med Gras grøne.
 Nytt leika Liv
 um alt Land.
 Ny skaut Skog
 med sval Skugge.

 Ein for ein
 øyddest Ætti.
 Sprakk for Sol.
 Stokk i Stein
 for kvervin Hamar
 og kvite Krossen.
 Ein og ein
 etter sìt,
 bundin i Berg,
 bannar Dagen.
 Andre, blautare,
 Blod blanda,
 skjemde Ætti
 med Skams Gifte,
 mengdest med Menn,
 avla med Alv.
 No er Haugtroll
 i Rike Hovding.
 Modlaus og mødd
 Minkar Lyden,
 smyg smått,
 og jamt smærre.

SIDE: 100

 Lite er att
 av Alders Ætti;
 øydt er det gamle
 Gråsteins Grjot.

 Høyr meg, Unge,
 at Hat de lærer!
 Gjæse Jøtun
 må Hjelp låne.
 Lag halde
 med Lurvekryp,
 Fark og Farre
 or Fuskeheimar,
 Gand-Mennar
 og Galdre-Kònur,
 verste Herk,
 som Verdi visste,
 Svivesvansar
 med Svartebøkar,
 ikkje Troll,
 ikkje Menn.
 Hu! Hu!
 Gråte-Tidir;
 Hu! Hu!
 Gremje-Tidir!
 Og av alle
 øvst råder
 Svarte-Vimsen
 or Svåvel-Lande,
 Halte-Fanden
 med Hestehoven,
 halvt Primar
 og halvt Prest;
 honom Herre
 me no må hylle;
 han rår
 Rise-Rike.

 Upp alle
 med Yngd i Blode,

SIDE: 101

 upp, Vå'ar,
 for Jøtun-Velde!
 Ingin Rise
 i Ro røyte,
 fyrr av høge
 Loft-Himil
 Soli raude
 er ned rìvi
 og alt roast
 i Ragnaròk!
 -- -- -- -- -- -- 
 -- -- -- -- -- -- 

Det snufsar stundom i myrke Ro
med Higst og underleg Hæsing;
det tøygjer med Arm, det krafsar med Klo;
då skrik det med Snerr og Fræsing:
"Uhu! her luktar Kristinmanns Blod!"

Ho rådlaus Armane slær i Kross
um Bringa som folnar og stivnar ...
Fram bryt eit Brak som av Sjø og Foss,
og Dagen ikring henne livnar.
 -- Åleine ho sit under Skare-Ås.

Den store Strid.

Haust.

 No rullar Have svært mot Land
 med Skùm um skavlande Ryggir
 og bryt seg sprengt mod Øydestrand,
 der berre Vindtroll byggjer.
 Og Stormen skrik i ville Gru,
 der yvi Djup han jagar
 med Fòk og Ròk um Rev og Flu
 i desse haust-myrke Dagar.

SIDE: 102

 Eg høyrer den villande Skræmesong
 av Møy som Brìmhesten rider;
 ho kvad og galdra so mang ein Gong
 mot Naud og Nedgangs Tidir.
 Det gjeng som Sorg, det gjeng som Spott,
 det gjeng um Vå og Vande;
 det er den varslande Vildrelått
 som skræmer Liv av Lande.

 Og Jordi skjelv i Havsens Marm,
 der bleik ho frys i sitt Snøyde;
 det folnar Bø og det kolnar Barm;
 det vert i Verdi øyde.
 Den siste Grå-Gås strauk mot Sud;
 tungt under Sky ho kava;
 alt Liv i Hie og Vinterbu
 vil ned og burt seg grava.

 Lauvsblokka rustnar i livde Lund
 og ryk av sinom Kviste;
 det vart so syrgjeleg stutt ei Stund,
 til ho sitt Ynde miste.
 På Vollen blømde Blomar små',
 so sælt mot Soli nøydde;
 no er der ingin meir å sjå.
 Dei folna burt og døydde.

 So døyr det burt i den unge Barm,
 so folnar Blom og Blide,
 når Saknad sløkkjer Voni varm
 med Tårir salte og stride.
 So døyr det burt, so døyr det ut,
 mitt Liv med alt, det drøymde,
 når Elskhug vendest til Harm og Sut,
 og Guten burt meg gløymde.

 No er her sturt, no er her kaldt,
 og Stad og Stund meg møder;
 mi svikne Von tok frå meg alt,
 og Hjarta svider og bløder.

SIDE: 103

 Og Have rullar svært mot Land,
 og Regne driv mot Rute;
 det syng og susar um Øyde-Strand,
 at no er allting ute.

Rådlaus.

 Å gode min Gut,
 å vene min Gut,
 nei burte frå deg held eg aldri ut.
 Alt dreg meg og dreg
 til deg og til deg,
 og kvar eg vil gå,
 eg minnast deg må,
 og Tåra brenn som den beiske Lut.
 -- Å, aldri meir kann eg trivast.

 Å snilde min Gut,
 å gjæve min Gut,
 for deg so gav eg min siste Klut.
 Ja var du meg god,
 so gav eg mitt Blod,
 og var eg ditt Viv,
 so gav eg mitt Liv,
 um deg eg fekk fri av den minste Sut.
 -- Å du som eg trudde av Hjarta!

 So trygg og varm
 i din gode Arm
 eg gløymde Sorg og eg gløymde Harm.
 Men aldri meir
 eg finne deg må,
 og aldri meir
 deg i Augo sjå,
 og Gråten brenn i min kjøvde Barm.
 -- Å nei, at du kunde svike.

 Kvar skal eg meg snu;
 kven skal eg vel tru;
 eg finn kje Veg og eg finn kje Bru.

SIDE: 104

 Alt vendest til Naud;
 eg ynskjer meg daud;
 kvar skal eg vel av,
 utan djupt i Grav;
 for alt eg hadde so var det du.
 -- Å! -- aldri ein glad Dag meire.

Den som fekk gløyme.

 Den minste Minning eg um deg møter,
 so tungt det tek meg, so sårt det grøter;
 det minste Orde eg høyre må, -- 
 med Hjartegråt gjeng eg derifrå.

 Eg skulde aldri den Suti gøyme,
 når so det var at eg måtte gløyme;
 eg skulde aldri gå sjuk i Kring,
 når eg fekk gløyme den eine Ting.

Kor hev det seg?

 Kor hev det vorti Veslemøy no.
 Eg kjenner meg ikkje. Eg var ikkje so.
 Eg gjekk her trygg og tulla og sprang
 og visste kje av at Dagen var lang.

 Det er som ein Draum, når eg tenkjer på
 den Tid eg kann ikkje meir forstå.
 Den same gjeng eg, i same Ferd;
 men d'er som eg var i ei onnor Verd.

 Alt ser eg og hugsar som då eg såg;
 men stur er eg no der fyrr eg var fjåg.
 Alt er det gamle, i Hus og Gard,
 men annarleis, annarleis enn det var.

 Heimen ligg på den same Flekk;
 ho Mor gjeng tuslar som fyrr ho gjekk.

SIDE: 105

 Men tom stend Heimen forutan Ord;
 og framand vart mest mi eigi Mor.

 Framand er Heid og framand er Myr;
 framand tykkjest meg Katt og Kyr.
 Framandt glor det sin eigin Veg;
 vil meg kje noko. Kjenner kje meg.

 Stogo gleiner so kald og grå;
 audt og stuslegt det er i Krå.
 Som vali gjeng eg på Hand og Fot;
 alt fell meg tungt. Alt er meg imot.

 I Glaskarmen heng eg og stirer stur;
 lengtar, lengtar som Fugl i Bur.
 Men ingin å sjå på Veg eller Vang.
 Jau no hev eg lært at Dagen er lang.

 Å, denne Heimen so god og kyrr;
 å her som eg treivst so hjarteleg fyrr!
 -- Nei Mor, eg kann ikkje vera glad;
 Hugen min er på ein annan Stad.

Vinter-Storm.

 Å lat det bure, å lat det braka;
 lat Huse riste og Tufti skaka!
 Lat brotne allting som brotne kann!
 Det døyver Tankane litegrand.

 Um Stormen tok både Hus og Hytte, -- 
 det var eit Bìl då eg mindre sytte.
 Um Jordi gav seg i djupe Grunn, -- 
 då fekk eg gløyme ei liti Stund.

 Um Sky datt ned som på Himlen flakkar,
 um Have braut yvi alle Bakkar,
 ja um all Verdi seg søkkte ned, -- 
 so var det Slutt og so vart her Fred.

SIDE: 106

I Kyrkja.

 Eg sìt i Kyrkja som Snikjegjest;
 eg gløymer Gudsord og gløymer Prest,
 -- eg arme!
 Eg lesser Synd etter Synd på meg,
 for um eg ein Glimt kunde få av deg.

 Og når eg ser deg, eg veit meg knapt;
 det bløder i Barm; eg er som fortapt
 -- eg arme!
 Alt vert for Augo til Glim og Glod;
 og Vonir vaknar i varme Blod.

 Men er du burte ligg allting audt;
 det sloknar i meg og kolnar daudt;
 -- eg arme!
 Modlaus eg dreg meg på Heimveg att,
 og Tankar vildrar som Sky i Natt.

 Og ser eg henne, som sìt so trygg
 langt framme der med sin breide Rygg
 -- eg arme! -- 
 då veit eg kje meir kva eg tenkjer på.
 Eg skvett og vaknar, når Folk vil gå.
 -- Å, frels oss ifrå det vonde!

Ein Bêle.

Det kryp ein Haugbukk fram under ein Stein.
Han hev Horn i Skallen og Bukkebein.

Og aldri såg du so langt eit Skjegg;
det rekk midt nedpå hans magre Legg.

Og aldri såg du slikt Skrukkeskinn;
det valkar seg ut og det snurpar seg inn.

"Her bykste eg rundt i nihundrad År;
men aldri veit eg so varm ein Vår.

SIDE: 107

Og aldri veit eg so vent eit Viv;
men her gjeng du gjæter og Sauir driv!

Ja her du gjeng i ditt attande År;
og enn må du bera dit Gjente-Kår.

Men då måtte Verdi seg um ha skift,
um ikkje du skulde snart bli gift.

Og då måtte Verdi ha skapt seg på Tull,
um ikkje du fanga Gard og Gull.

Men høyr ikkje på denn Blåhaug-Kallen;
slik Jypling som ikkje hev Horn i Skallen!

Og høyr ikkje på denne Blåhaug-Krok;
slik Arming som eig knapt si eigi Brok!

Tru kje på det den Ljugaren kvad;
Mor hans gjekk haug-imillom og bad.

Men vil du, so er eg den Guten gilde,
at snart eg skal gjera det helst du vilde.

Gjev meg den Duken du ber um Barm;
av den dreg eg ut din heitaste Harm.

Av den dreg eg ut ditt tærande Hat;
det fær ho i Kveld til Salt i sin Mat.

Då ligg ho i Morgo og ille læter,
men tagnar -- so vel -- um tolv-trettan Næter."

Veslemøy løyser det lette Plagg;
då stansar ho brådt; ho kjenner eit Agg.

Skal ho? Vil ho? -- Dette er stygt.
Då riv ho det laust og gjev han det snøgt.

"Hehe!" mekrar Trolle med Gledefaktir;
"men Løn eg tek for dei Natte-Vaktir!

SIDE: 108

Når Drosi frå Ås til Kyrkjegard dreg,
då rid ho Veslemøy Brudferd med meg!

Men aldri so vere du syrgjefull!
Eg klæd deg upp i det skinande Gull.

Eg vil ikkje skryte; eg er ikkje kaut;
men på Fjose mitt hev eg tolvhundra Naut.

Grisir hev eg som Stein i Strand;
Smalen min aldri eg telja kann.

Land eg eig frå Hav og til Brè.
Og er eg rik, er eg fager med.

Horn hev eg framme som drusteleg Dreng,
og bak hev eg au det eg tarv og treng.

Eit betre Gifte du aldri når:
rik Mann og gild, i dei beste År!"

"Eg vil ikkje! Nei; ho skal ikkje døy!"
ropar angrande Veslemøy.

Til Gud ho bed og slær Kross for seg:
"gjev meg Duken og drag din Veg!"

Burte er den byksande Svein;
Duken ligg att ved den gråe Stein.

Duken ligg att på den Tuvebanke.
Veslemøy skjelv for sin vonde Tanke.

Uro.

Kor skal det gå meg, når Gud eg gløymer,
og Hjarta sjukt seg i Elskhug drøymer?
Kor skal det gå meg so sant og visst,
når burt meg sjølv eg so reint hev misst?

SIDE: 109

Og aldri kann eg meg atter vinne,
og aldri meir kann eg til meg finne;
so vel er stengd både Von og Veg; -- 
eg måtte finne meg sjølv i deg.

Bøn.

 Å hjelp meg du som hjelpe kann!
 Du ser kor sårt eg strider.
 Mitt Hjarta trøytt i tunge Band
 forutan Von seg vrider.
 Mi Naud eg kann kje ut få sagt;
 det vonde fekk so stor ei Magt;
 som Brand i Barm det svider.

 Ja hjelp meg du som hjelpe kann!
 Til deg mi Bøn eg sender.
 Du stridde sjølv og yvi vann;
 du Myrke-Magti kjenner.
 Mi Naud er stor, min Strid er fæl;
 ver hjå meg du som vil meg vel!
 Då veit eg alt seg vender.

På Vildring.

 Lange Tidine sig og skrid;
 det gjeng på Tròt og på Tjon.
 Gud hjelpe den som i Sjælestrid
 slepper si gode Von!

 Vinter ligg yvi Verdi aud;
 han vil seg full' aldri snu.
 Gud hjelpe den som i Sjælenaud
 slepper si gode Tru!

 Veslemøy trøytnar i tunge Kav;
 ho kjem ut-av Veg og Leid;
 misser sitt Mod og vildrar seg av
 og gjeng i Trollkjering-Heid.

SIDE: 110

 Um Natti Trollkjering-Bole ho finn;
 "høyr meg! No kjem eg til dykk.
 Eg skal meg skrive i Boki inn;
 men gjev meg ein Elskhugsdrykk!

 Ein Drykk som Hugen kann vende brådt
 for min Gut til hans rette Møy!
 Eg vil honom eige ei einaste Nott
 og so i Djup-Hýlen døy."

 Kjeringi myler og hengjer på
 Seidkjelen svidd og svart:
 "he-he, den Vegen det lett vil gå;
 men slikt gjer eg åt full' snart."

 Ho drøyper av Horn, ho blandar av Glas
 med Mulling og mange Læte;
 ho mengjer Røtar og Løyndegras
 i nordan-rennande Væte.

 Kjelen sjoar med Kvink og Klukk;
 Kjeringi galdrar og syng;
 "no syd eg Tåre, no syd eg Sukk;
 no syd eg den Hjarte-Styng.

 Eg syd det kjætande varme Blod
 som brenn etter kjælne Gut;
 eg syd med Galder, eg syd med Glod,
 eg syd med Eiter og Krut."

 Ho vekkjer Veslemøy Blod av Barm
 og droplar Dropane tri.
 Ho tek sin Trollkatt på hærde Arm
 og blandar av hans upp-i.

 "Eg manar for Svik, eg manar for Mein;
 eg manar med Mått og Magne;
 tri Gongir tri! I Blod og Bein
 dei falske Hugar tagne!

SIDE: 111

 Eg galdrar for Jon i Skarebròt,
 eg galdrar med Sòd og Søy;
 du Drykk! du vende den Hugen kåt
 til Gislaug, hans rette Møy!"

 Kjelen sprutar med Os og Fræs;
 Eimen stend gul i Tak;
 Kjeringi sputtar og blæs og les;
 det gjeng um Novine Brak.

 "Tri Gongir tri! I Namn av den
 som eig det svarte Velde!
 Satanas! Satanas! -- Hui! Det brenn!
 -- No er de båe selde." -- 

 Upp ho lyfter den svidde Hand,
 og alt er stilt som Grav.
 Då kjende Gislaug, at Rædsla vann;
 det var som ho svimra av.

 Alt vingla og vippa og rangt seg vreid;
 det dansa Golv og Gruve ...
 Ho fann seg kje att fyrr langt ut i Heid,
 på Sprang yvi Stein og Tuve.

Ho vaknar.

 Då vart det sagt eit lite Ord;
 ho høyrde grant det kviskra Mor.
 Då stillna det i Bringe.
 Kva hev ho tenkt? Kvar vil ho gå?
 Ho aldri meir kann Mor si sjå.
 Her er kje langt å tinge.
 Ho må i Hýlen springe.

 Ho stend som sprengd av Synd og Skam.
 Då stig det stilt ein Skapnad fram

SIDE: 112

 meir kvit enn alle Fennar.
 Rik fell den ljose Kåpa ned.
 Veslemøy sig med Rop i Kne.
 Fram gjev ho rædde Hendar.
 No ser ho, allting endar.

 "Å kjære Syster, sæle Møy!
 å hjelp! no må eg Dauden døy;
 eg gav den vonde Magti!
 Eg ligg i Synd og Satans Vald.
 Han hev på meg so fast eit Hald.
 Eg somna av på Vakti;
 eg svor den vonde Pakti!"

 "Vend deg til den som Sol hev skapt.
 Enn er du ikkje reint fortapt,
 du arme Syster kjære!
 Reis deg med Magt og ut deg rykk;
 gjev att, gjev att den Synde-Drykk!
 Det store Tòl du lære!
 -- Du ut er vald til Ære."

 Burt sloknar Syn og Kvæde; matt
 stend Gislaug der åleine att.
 med Von- og Vigsels-Tåre.
 I svære Strid ho yvi vinn;
 det vaknar Mod i mødde Sinn.
 Ut, ut or Fall og Fåre! -- 
 Høgt les ho Fadervåre.

 Dei trøytte Føtar Vegen snur.
 Ho finn det svarte Trollebur,
 og Døri upp ho river.
 "Eg vil kje eige Hjelp av deg!
 Eg vender um frå denne Veg!"
 Og Flaska inn ho hiver,
 so Glod og Gneistar driver.

SIDE: 113

Ei tung Stund.

 Den lange Vinter lakkar;
 han syng på sin siste Sull.
 Det brunkar i kvite Bakkar,
 og Åi fløymer full.
 Med Hjul må bytast Meidar
 på Veg og Køyrefar.
 Det driv med Regn i Heidar
 og yvi den gråe Gard.

 Der inne i gamle Stova
 på Sengi høg og mjuk
 må Gislaug ørski sova;
 so brådt ho lagdest sjuk.
 Ho søv til Syrgjelundar
 som døyvt gjenom Huse smyg;
 so læt det med mange Munnar,
 når Vestanvinden syg.

 Ho søv til Syrgjetonar
 av Vestan-Sòg og Tòt,
 Ho trur og visseleg vonar,
 det er hennar Likferds-Låt.
 Når Guten, ho sorgfull misste,
 rid Brudgom med falske Viv,
 han møter den svarte Kiste,
 der Gislaug ligg kald og stiv.

 Men Svevn vil Ungdom styrkje
 som Natti den spede Knùpp.
 Då Guten rid til Kyrkje,
 då stend ho Gislaug upp.
 Ho sìt ved grøne Rute
 og ser yvi Vegen nord; -- 
 det glytte med Sol der ute,
 då Brudferdi framum fór.

 Åt Sengi att ho vender;
 ho vart so arm og veik.

SIDE: 114

 Og heite Tårine brenner
 ned yvi Kinni bleik.
 Ho vrid seg Nætar og Dagar
 og inkje Kvild kann få;
 so sårt ho kvider og klagar,
 at lenger ho lìva må.

 Med Hagl og Holke-Splintir
 og Isvind og Drivesø
 den sture Ettervinter
 seg klengjer til Bygd og Bø.
 Det er so vonde Tidir
 med Skifting att og inn; -- 
 det er dei siste Stridir,
 fyrr Våren kjem og vinn.

I Blåhaug.

Våt heng den tunge Lufti.
Det dryp av Kvistir og Runnar.
Myrkeskodd velter ollande inn
or Hav og Himil-Grunnar
som Skuggen lett og som Natti stinn.

Burt kvervest Tårn og Tuftir
og Haugar og alle Bøar.
Som gløypt og gøymt av dei store Votn
ligg Land under Tòkusjøar.
Alt er som var det på Havsens Botn.

I lyngsvarte Markir inne
Veslemøy Smalen sankar.
Eit Havbrak susar frå Vestansjø
med Tòt og tunge Tankar.
Ho glett i Holke og Flekkesnø.

I Skodda inn ho hildrast
og um på Villheidi tumlar;

SIDE: 115

dregst av Rop og flakkande Ljom
og Gulp som or Åi mumlar.
Det vaknar og lìver med Tussedom.

Upp or dei djupe Hyljar
stig som glidande Skuggar
Nøkken blå på sin halve Hest
og Vasstroll med våte Luggar.
Dei okar seg fram som dei orkar best.

Or Haug og blåe Heller
rid lange Radir og Reidir
fram yvi flekkut Grovemyr
og inn dei lange Leidir
med Om av Ringling og Rop og Styr.

Som der ho gjeng i Draumar
og slitst av dei såre Minne,
so stend ho uppi ein Alvedans-Ring
og er der som mana inne
med Skodda tett som ein Vegg i Kring.

Vàr ho lyfter si Augne-Brun;
då er ho innpå eit Kongsgards-Tun.

Still ligg Garden i stengde Trygd,
måneskinsljos, i ein Firkant bygd.

Tune er som ei Mose-Eng;
Svalgangar breide ikringum gjeng.

Rausti er blåe med gylte Flak;
Sular av Sylv ber det høge Tak.

Bogar svære Sulane bind;
d'er Orm og Drake, i Bugt seg vind.

Slotte lyser, i Høgdi strekt,
med berre skinande Kopar tekt.

SIDE: 116

Tårn seg lyfter med Glim og Tir;
Gullhanar glor på dei høge Spir.

Som der ho stend, fortenkt og fortryllt,
er heile Tune med Hovmenn fyllt.

Fagre Møyar i kvite Lin
av Sylgjur og Lad og Gulldobbar skin.

Då tinklar det stillt som av Bjøllur små,
so vent at Veslemøy gråte må.

Og upp det stryk med so vill ein Slått;
Veslemøy er millom Gråt og Lått.

Sist kjem det ein Lund so sæl og so blid;
ho var kje so glad i si heile Tid.

Fram dansar dei Møyar i ljose Rad:
"her kann du alltid få vera glad.

Der ser du Kongen; vil her du vera,
skal Dronning-Krune og Krans du bera."

Veslemøy ser den Haugkallen blå
Konge staut i Svalgangen stå.

Kruna lyser som raude Glod;
Purpure er som det heite Blod.

Kongsstaven skin av brennande Stein
som Elden gul og som Logen rein.

Herleg er Kongen, fager og gild; -- 
all denne Stordom ho eige vil.

Dansen gjeng yvi Tune kåt;
Tonar lokkar og Felelåt.

SIDE: 117

Aldri var ho so ør og glad;
då Møyane spurde, svara ho Ja.

Det er dei Møyar i kvite Lin;
dei flir henne Staupe breddfullt med Vin.

"Drikk, so opnar seg Kongens Borg!
Drikk, so gløymer du all di Sorg.

Drikk av Staupe, og drikk det ut!
Då gløymest den hardaste Hjartesut.

Tenk deg kje um, men gjer som me song!
No bydst deg dette for siste Gong."

Veslemøy bleiknar um brune Kinn;
det gjekk henne kaldt gjenom Hug og Sinn.

Veslemøy bleiknar um brune Vangar;
Tanken vaknar og Minne fangar.

"Skal burt eg gløyme mi Hjartesut?"
 -- "All di Sorg den sløkkjer me ut."

"Sløkkjer de Elden som heitast brenner?"
 -- "Når Staupe er tømt du Inkje kjenner."

"Ja vil de sløkkje den Suti heit,
 -- den kann eg kje misse for alt eg veit.

Og fyrr eg vil sleppe den Suti hard,
fyrr gjeng eg og bed meg i kvar Manns Gard.

Og fyrr eg vil gløyme den Sorg som brenn,
fyrr gjeng eg Narr i mi heile Grend.

Ja fyrr eg vil gløyme Guten eg fann,
fyrr gjeng eg Fanteferd Land og Strand.

SIDE: 118

Ingin annan fær meg i Famn;
no riv eg meg laus i Jesu Namn."

 -- Alt er burte. I Skodda sansar
ho liksom ein Skimt av kvervande Svansar.

Fri.

 Um Natti still ved Sengjekrå
 Veslemøy ser eit Kvende stå
 i lange, myrke Klæde.
 Hjå henne ser ho Syster si
 fager og ljos og ålvorsblid
 med Smil av heilag Glede.
 Ho kved so lint eit Kvæde:

 "Statt upp, statt upp, du Syster kjær!
 No er du løyst til betre Ferd.
 Høyr Helgeklokka klingar!
 Frå alle Troll du laus deg vann.
 Og i di Sorg deg sjølv du fann.
 No upp mot høgre Ringar
 din styrkte Hug seg tvingar.

 Kom, fylg oss på din nye Veg,
 som upp or Myrkheim fører deg
 til Ljos og klåre Dagar!
 Den Stig er bratt, den Veg er lang.
 Men ingin angrar denne Gang.
 Um trøytt du stundom klager,
 til sist seg allting lagar.

 Her ser du Visdoms Volve stå.
 Ho vil deg gjeva djupt å sjå
 og store Røynslur herde.
 Ho ber deg gjenom Helheims Gov;
 der skal du skimte Livsens Lov
 og gjenom Rædsle lære
 det Verk, som vert di Ære."

Nedveg.

 Veslemøy gjev
 kjær Syster si Hand;
 no skal dei fara
 til Nåe-Strand.

 Lett ho lyft
 gjenom Lufti glid;
 Volva Vegvisar
 fyri skrid.

 Volva den kvite,
 sveipt i Nott,
 som Vegen veit
 til dei drøymde Slott.

 Volva den vise
 som stig av Eimar
 og Vegane veit
 i dei dulde Heimar.

 Fyri ho skrid
 i bleike Ro;
 stille fylgjer
 dei Systrar tvo.

SIDE: 122

 Skyir driv,
 og Vind svalar;
 Systeri Trøyst
 for Veslemøy talar.

 "Trygg er Førsla,"
 ho linnmælt kved;
 "du skal kje fæle,
 men fylgje med.

 Tarv kje fæle
 på myrke Veg;
 fyri oss Visdom
 Ferdine dreg.

 Tarv kje fæle
 um djupt under Grav;
 fyri ber Visdom
 den vigde Stav.

 Teikne ber ho,
 som hev med Magt
 Heimane alle
 under seg lagt.

 Teikne fyri
 med Ljos gjeng;
 Krossen skin,
 der dei heilage heng.

 Krossen skin
 som den stille Stjerne;
 den kann me fylgje
 so trygt og gjerne.

 Vondt rømer
 som rundt seg ringar,
 når Visdoms Volve
 det Teikne svingar.

SIDE: 123

 Og lyfter ho Teikne
 og byd med Krav,
 då ser du klårt
 gjenom Natt og Grav.

 Og gjer ho den sterke
 Runesving,
 då ser du i Synir
 dulde Ting.

 Og gjer ho Teikne
 og krev med Magt,
 då høyrer du tenkt,
 då høyrer du tagt.

 Men kved Volva
 med Ordi,
 då svarar det
 under Jordi."

 Volva stoggar
 Ved Kyrkje Grind;
 so syrgjeleg yler
 den kalde Vind.

 Volva stoggar
 ved Kyrkje Led;
 so fælsleg gleiner
 Månen der ned.

 Volva svingar
 med Staven snildt;
 då tagna Vinden;
 då vart det stilt.

 Volva svingar
 med Staven hardt;

SIDE: 124

 då slokna Månen;
 då vart det svart.

 Veslemøy veit ikkje
 kor det er vori:
 dei er i Kyrkja,
 uppe i Kore.

 Dei er i det gamle
 heilage Kor;
 ho kjenner so vel
 det Altarbord.

 Ho kjenner so vel
 dei Ljosi småe:
 døyvt dei brenn
 med Ljosken blåe.

 Inn um Blæja
 ved Altaren næst
 stend ein underleg
 gamall Prest.

 Han er som ein Skugge
 tom og fin
 med Messekåpe
 av Måneskin.

 Han glid på Golv
 uten Led og Legg;
 isgrått skimrar
 det breide Skjegg.

 Hand slær Teikn
 i Krok og Ring;
 Munnen mullar
 um dulde Ting.

SIDE: 125

 Rundt stend Daudingar,
 kvite, kalde,
 lyder til Ordi
 som vert deim talde.

 Rundt stend Draugar;
 tom-øygt dei glor;
 lyder stivt
 til dei stille Ord.

Presten.

Or Mare-Draum og Helsvevn djup,
or kvæve Døyvd i kalde Glup
som Sol skal all Tid sakne,
or Daudetyngd og Dvale stiv
til Drøymeferd og Draugeliv
du enn ein Gong laut vakne.

Stynjing.

 Oi, oi. Oi, oi.

Presten.

Du agta ikkje Tidi di,
og skildest burt, fyrr du var fri,
som Tre i Stormkast falli.
Men um den sterke Stomnen brast,
frisk sit di Rot i Jordi fast,
med sine Tægar alle.
Det er so hardt eit Heft og Band,
som held deg att i Jordheims Land,
at Fred du må kje vinne.
Oi, oi for Naud, du arme Sjæl,
som slitst imillom Jord og Hel
og kann kje Utveg finne!

SIDE: 126

Stynjing.

 Oi, oi. Oi, oi.

Presten.

Den Jordhug gjev deg aldri Fred.
Som Myrjubrand i morkin Ved
han tærer og han gløder.
Den Lengt du aldri døyve fær;
han ét og brenn, han gneg og skjer,
so blodlaus Hugen bløder.

Det slit og syg, det vind og vrid;
du fylgje må, med alt du lid;
du er kje sjølv din Herre;
vakt av den svale Natte-Keim
du smyg deg upp og hastar heim;
då veks din Jammer verre.
Den Heimen der din Hug er fest,
og der du var so gjerne Gjest
og hadde all di Glede,
når dit du søkjer saknadsprengd,
då er han stengd.
Du flakkar tom forutan Fengd
med Sukk og Syrgjekvæde.

Og meir og meir i dette Kav
du slitnar sund og fånar av
og dregst mot Tomheims-Auden.
Der sloknar ut den mødde Sjæl
forutan Von, i Angest fæl;
det er den andre Dauden.

Stynjing.

 Seg Råd. Seg Råd.

SIDE: 127

Presten.

Utløysning, Fange, kann du få,
so er den milde Lagnad,
når du med Hug og heile Magt
fær rive ut og frå deg sagt
den sterke Jordheims Dragnad.

 Då gjeng det ein Gufs
 gjenom kalde Rom
 av Fræsing og Sukk;
 so er Kyrkja tom.

 Som Skimt og Skuggar
 stillt, fort
 dei smett og glett
 gjenom Vegg og Port

 Veslemøy ser
 der Volva peikar:
 ut yvi Land
 dei daude reikar.

 Ut yvi Land
 breidt og vidt
 dei daude hastar
 kvar heim til sitt

 Berre ein og tvo
 og på Resten tri
 rædde fram
 mot Altaren skrid.

 Ned dei bøygjest
 på kvite Kne
 og der for Presten
 skriftar og bed.

SIDE: 128

 Den eine klagar
 av Otte full,
 at ned han hev gravi
 røva Gull.

 Og so det Gulle
 batt Hug og Hått,
 at dit han hev fari
 kvar myrke Nott.

 Den andre sukkar
 av Hjarte-Mein,
 at Deild han flutte
 og Skiftestein.

 No dregst han heim att
 til Synde-Bot;
 men magtlaus villar
 den mødde Fot.

 "Løys meg og send meg
 upp eller ned!
 I Dom er Rettferd;
 i Rettferd Fred."

 Den tridje av Bror sin
 Banen fekk
 og sidan hatefull
 heim gjekk.

 "Han skuva meg ut
 i Bylgja blå;
 rodde so hasteleg
 der ifrå.

 Rodde ifrå
 og lét meg døy;
 tok so sidan
 mi Festemøy.

SIDE: 129

 Hemnhug drog meg
 på Heimgangs Veg;
 men verre farne
 er dei enn eg.

 Eg vil ikkje meir
 den Hemnveg skride;
 verre må dei
 enn eg lide.

 Gud deim hjelpe,
 um Hjelp dei kann få!
 Løys meg, Prest;
 eg vil her ifrå."

 Presten knefell
 for Altarfot,
 bed for dei arme
 Syndarar Bot.

 Løyser deim sidan
 ein for ein
 av Jorddrags Bann
 og av Heimgangs Mein.

 Bed og manar
 og Bandi skjer.
 Hamane stilt
 av fer.

 Volva svingar
 den sterke Stav;
 det brultar i Jord
 og djupe Grav.

 Ho lyfter Staven
 med Runesving;

SIDE: 130

 då sviv for Veslemøy
 alt i Kring.

 Burt ho svimrar
 og i att vaknar;
 Fødesheimen
 ho tryllt saknar.

 Ho er ikkje her,
 ho er ikkje der;
 ho veit ikkje kvar
 ho er og fer.

 Det er ikkje Hav,
 det er ikkje Jord;
 no glid dei og sig dei
 ned og nord.

 Det er ikkje Luft,
 det er ikkje Eim;
 no søkk dei og sig
 til Nåe-Heim.

 Sjoging syd,
 døyvd, stor,
 som Vatn siler
 stilt gjenom Jord;
 "d'er Blod-Bekkir"
 -- Systeri talar -- ,
 "Blodflaumar,
 som so skvalar;
 heim dei søkjer,
 djupt under Grunn,
 til den fælslege
 Nåstrand-Brunn,
 søkjer heim
 djupt under Grav,
 til det fælslege
 Nåstrand-Hav,

SIDE: 131

 som svart i Nivlheim
 fløymer,
 der Draken dukkar
 og drøymer."

 Nå-Ljos sviv
 i det skùme Gap
 og Gløse-Drakar
 og Stjerne-Rap;
 Kviskr og Kvæs
 og kvævd Låt
 og Kviding gjeng
 og svelgd Gråt
 og Murr og Mummel
 av all den Pine
 som Ætti gøymer
 i Gravine sine,
 all den uløyste
 Sut og Harm
 som av vart køyrd
 i Likferds-Karm,
 all Jammer farin,
 som ned er gravin
 i Kyrkjegarden.
 Som Havsus tung
 um nakne Nes,
 når Nordanvinden
 um Natti blæs,
 som Sudrags-sòg
 gjenom Vind og Væte,
 so marmar og tyt
 dette Syrgje-Læte.

 Skuggar vaknar
 og fram smett;
 gaper og glor;
 burt att skvett.

SIDE: 132

 Hugar harme
 som Helveg rid
 huar og gøyr,
 der fram dei skrid.

 I Vegen for deim
 ein Draug seg skyt;
 skvakkar og skratar
 med høgt Skryt.

 "Simon Handlar,
 det er mitt Namn;
 vis meg Vegen
 til Himil-Hamn!

 Eg var i mi Næring
 ein Tjuv som alle;
 og veik i Kjøte
 eg tidt hev falli.

 Men godt eg gjorde
 likso vel,
 og inn att dermed
 løyste mi Sjæl.

 Gåvur gav eg
 til godt å styrkje;
 gav til Missjonen
 og til mi Kyrkje.

 Åt Fatigfolk
 i Rota vår
 eg gjorde eit Mat-Lag
 kvart einaste År.

 I Sælegåve
 fem tusund i Rentur
 gav eg til fallne
 Tenestegjentur.

SIDE: 133

 Eg gav av alt,
 eg med Urett åtte;
 sjølve Bladi
 meg rose måtte."

Volva.

 Far di Ferd;
 du fekk di Løn.

 Draugen skvakkar
 og høgt skjeller:
 "Gjeld ikkje gode
 Gjerningar heller?"

Volva.

 Det du gjorde,
 gjeld for si Løn;
 det du vart,
 veit du.

 Mykt han murrar,
 den arge Svein;
 burt han glid;
 søkk som ein Stein.

 Fram seg tøygjer
 ein Ham skrinn:
 "vis meg, Volve,
 Farvegen min!

 Ned det dreg meg
 åt Djupe-Dike;
 men eg høyrer til
 i Guds Rike.

SIDE: 134

 Orde lærde eg
 purt og reint;
 no skal eg inn
 i Himilen beint."

Volva.

 Fylg din Dragnad;
 då fer du dit,
 der du hev
 din Himil.

 Upp skyt surøygde
 Djevlar tvo:
 "spå oss, Volve,
 når fær me Ro?"

Volva.

 Vender seg vondt
 og vil godt,
 heim då hittar
 hel-bundne.

 Djevlane fryner,
 fræser blått:
 "Visdom driver
 med Fanden Spott."

 Veslemøy skjelv
 i sviktande Kne:
 "hjelp meg, Syster!"
 -- Systeri kved:

 "Ver urædd; ikkje
 dei kann deg nå;
 dei hev den Magti
 du læt deim få."

SIDE: 135

 Farande kjem
 med Gny og Glam
 eit Hovdingfylgje
 frå Hernad fram.

 Um Volva høge
 dei tett seg hopar;
 Kongen bleik
 av Græe ropar:

 "Volve høge,
 på Løyndom vis,
 syn oss Vegen
 til Paradis!

 Fiend arge
 me drap og øydde
 og for vor Magt
 manneleg døydde;
 vigde vart me
 til Himilfred;
 men denne Vegen
 ber nord og ned!"

Volva.

 Helsa din Herre,
 Hèr-Draken,
 skal du nede
 i Nivlheim.

 So flakkar vildrande
 Skrymt og Skreidir;
 men fylgje dei må
 sine sette Leidir.

 Veslemøy undrast
 i Rædsle stor,
 og spýrr seg fyri
 med bljuge Ord.

SIDE: 136

Veslemøy.

Kjære mi Syster, kva er som tyngjer
dei Sælingar ned og ned,
endå dei vilde då alle gjerne
snu seg åt onnor Led?

Systeri.

Synd tyngjer og Samvit dreg,
at ned dei må seg mùne, -- 
Samvit som ikkje fekk for seg Bot,
og Synd, dei ikkje fekk sone.

Men verre dreg den vonde Hugen,
dei nørde og Rom lét få;
han lengtar til Hel; der vil han vinne
Magti og sidan rå.

Verre tyngjer den vonde Hugen,
som nøre seg fekk i Fred;
Han voks seg sterk, og i siste Stundi
han drog deim åt Myrkheim ned.

 Hitan-um Hel-Å
 hardt det gjeld;
 der brenn den blodraude
 Sigtings-Eld.

 Eimtung osar
 den Brand i Sky,
 illt tevande,
 alltid ny.

 Veslemøy stirer
 i Elden inn;
 Rædsla kolnar
 um bleike Kinn.

SIDE: 137

 Rædsla kryp
 i kvar Fingertupp:
 Menn ser ho og Kvende
 brenn lìvande upp.

 Fram styrmer det mange
 i Elden inn;
 færre er dei
 som igjenom vinn.

 Hit dansar so mang ein
 Spròte Kar;
 flaug upp i Gneistar
 og burte var.

 Hit flaksar so mang ei
 drusteleg Dros;
 kvarv burt i Eim
 og ein kvæv Os.

 Storherre rullar
 fram med Gny;
 fjasar upp i Lòge
 og brenn som Stry.

 Fram skråvar i Silke
 Stasfrua gilde;
 ryk til Vêrs
 som ei Oskefille

 Bangse breide
 fer fram med Føyk;
 vart til ein pøysande
 våt Røyk.

 Hit hinkar Amtmann
 med breide Gullsnor;
 brann som Papir
 og av fór.

SIDE: 138

 Randute Hovmenn
 og strokne Sprettar
 sprakar med Sprut
 til Vêrs som Rakettar.

 Hit ståkar Hèrmann,
 den staute Gut;
 small burt som eit Skòt
 laust Krut.

 Storskrytar gjæse
 stig fram med Jalm;
 burt han lòga
 som turr Halm.

 Fram flaksar lærde
 Skrukkeskinn;
 krulla seg saman
 og turka inn.

 Songar kjem klunkande
 bleik og lang;
 det høyrdest ein Knett
 som ein Tråd sprang.

 Fram vaggar diger
 ein Etarsekk;
 vart til ein fræsande
 Feiteflekk.

 Tung glid Lèting
 i Oska ned;
 murkar og brenn
 som fauskin Ved.

 Endelaus dreg seg
 den lange Ferd;
 mange, mange
 lyt stana her.

SIDE: 139

 Hopar og Horgir,
 Kvende og Menn
 som Utsóp i Dungar
 myrjebrenn.

 Ille hev dei
 på Jordi ståka,
 som her vert i Haugar
 på Elden måka;

 soleis Veslemøy
 undrast må.
 Volva peikar
 og byd: sjå!

 Veslemøy ser
 i dei Hugar skùme;
 ser og leitar,
 men finn deim tome.

 Ser deira Tankar
 og Livs Minne:
 tomt uppi tomt
 er alt der inne.

 Alt dei hev
 under Hovudhetta
 er Jugl og Jål
 og Inkjevetta.

 Alt dei hev
 innan Sjæle-Kring
 er Jugl og Jål
 og Inginting.

Veslemøy.

Å høyrer du, Syster kjære,
du telje meg Visdom din:
kva synda desse, at so dei må fara,
og ikkje lenger seg vinn?

SIDE: 140

Syster

Å høyrer du, Syster vesle,
eg kynner deg Kunna mi:
Agnine er det som upp vert brende;
dei er det kje Gagn uti.

Å høyrer du, vesle Syster,
eg tèl deg Lærdoms Ord:
med Avfall nører seg Elden denne
frå Hagen uppe på Jord.

Med Ugras og turre Grein og Kvist,
med Vokstrar av Villfræ alne,
med halve Hugar og Sjælebròt
og Viljar visne og valne.

Med Sjælir som brende seg upp i Synd,
so halvdaude hit dei vann;
med veikt og laust og tomt som ikkje
mot Elden stå seg kann.

Med alt som fekk År og godan Vokstr
og aldri Frukti bar;
med alt som upp til Unyttes fyllte
i Herrens Aldegard.

Med Sjælir i Kjøt-tyngd bundne,
som tok seg frå Live Lov;
late grov dei sitt Pund i Jordi
og burt sin Arbeidsdag sov.

D'er Hopen som aldri glødde
i Hug eller Mothug stor;
dei hadde det godt og tenkte kje meir
enn frå Seng til gode Bord.

D'er Hopen som aldri villa
i Draumar mot Høgdi gjeng;

SIDE: 141

dei hadde det godt og tenkte kje meir
enn frå Bord til kjælne Seng.

Ut vert sigta og brende upp
her attum den myrke Port
alle som søkte i Live seg sjølve
og sumla seg sjølve burt.

Veslemøy.

Angir og Avfall drys det då,
som Haustlauve drys av kviste;
mykje veks Ugras på denne Jordi,
og meir enn eg tenkte og visste.

Men alle dei vene Drosir
og Frugur og fride Kvende?
Må so mykje den Fagerdomen
lide slik syrgjeleg Ende?

Systeri.

Fåe når hit av dei mange,
som vavrar seg burt i Vas
og sumlar den dyre Arbeidsdagen
burt med Småkjav og Kjas.

Dei bryr seg med dei mange Ting
i As og æveleg Strid;
og um dei vilde tenkje seg um,
so kann dei aldri få Tid.

Dei lever i Tattl og Tøv og Tull,
med' Dagane flyg so fort;
dei klæd seg, trulovar seg, pjatrar, pjutrar
og dansar Live burt.

Med Tattl og Tøv og Inkjevetta
dei burt seg hefter og bind;
og Sjæline døyr med Kroppen
og sloknar som Pust i Vind.

SIDE: 142

Veslemøy.

Men det som mot Elden stend seg,
når Skrape er reinska ut?

Systeri.

Det som stend seg i Sigtings-Elden
vert røynt i den lange Sut.

 Hel-Å kyngjer
 i Kluftine nord
 som Galder og Gråt
 djupt under Jord.

 Hel-Å bryt seg
 i gule Stryk;
 Svåvelskodde
 or Djuve ryk.

 Yvi byggjer seg
 Brui bratt,
 som inn ber
 i Myrkheims Natt.

 Hel-Orm seg ringar
 grøn og kald
 i skjoldklædde Bugtir
 um Helheim all.

 Hovud han lyfter
 og Helbru stengjer;
 Augo som Blodmånar
 raude rengjer.

 Han gaper som Avgrunn
 lét upp sin Belg;
 ein Eldgufs stod
 or den hole Svelg.

SIDE: 143

Ormen.

 Vik, Volve,
 av vår Veg!
 Det Hel hev,
 held ho.

 Volva lyfter
 den Staven god;
 då fræste Ormen
 i Rædsle-Mod.

 Ormen fræser
 med Eiterspy;
 gul stend Spruten
 i Skoddesky.

 Blå stend Spruten
 med Ul og Storm;
 då trutna han fælt,
 den arge Orm.

 Det bryt og burar
 med Gov og Brak;
 Volva svingar
 sin Stav i Mak.

 Svinga ein Gong
 og svinga tvo;
 då sputta Ormen
 og seig i Ro.

 Veslemøy skjelv
 i Sjælegru:
 "å kjære Syster,
 å, må me snu."

 Systeri held
 den kalde Hand:

SIDE: 144

 "trygge me gjeng
 gjenom Bròt og Brand."

 Brui stig dei,
 den høge, radt;
 Hel-Å kyngjer
 i Æve Natt.

 Fram skrid der stilt
 den lange Skreid
 av daude som veit
 si Vega Leid.

 Fram skrid der døyvt
 den blåe Hèr
 av Hamar bleike
 som veit si Ferd

 Dei glor med dei tome
 Augo stive:
 "kven vågar seg hit
 i lìvande Live?"

Volva.

 I Fred den fare
 som Fred fører;
 søkje seg kvar
 sin Veg.

 Lett dei stig
 yvi rustne Spengar;
 det ringlar og riktar
 i Band og Stengar.

 Det skjelv der Veslemøy
 sèt sin Fot;
 ho hallar seg bleik
 si Syster imot.

SIDE: 145

 Det uler som daud Manns
 Skrik under Øy;
 so høyrer dei Helhund
 av Græe gøy.

 Fælt det læt
 gjenom Dimme-Nott;
 Hunden frøser;
 det brenn blått.

 Blod-Augo sjuke
 heitt glor;
 mot Skyi veks
 Hel-Garm seg stor.

 Brui rister
 i Ring og Stong;
 Hel-Åi veks
 med Villesong.

 Då skin det av Staven
 i Skodda ned,
 og høgt gjenom Hel-Nott
 Volva kved.

Volva.

 Høyrer du Hel,
 som her råder,
 du halde din Hund,
 du hegde di Å;
 Gjestir du opne
 jarnslegne Grind;
 fri vere Veg
 for Visdoms-kjære!

 Alt tagna;
 Å fall;

SIDE: 146

 døyvt gjekk Ord
 gjenom Helheim all:

 Far i Fred
 som fører Fred;
 fri vere Veg
 for Visdoms-kjære.

 Høg stend Hel
 ved det tronge Led,
 som fører Gjestir
 i Djupheim ned.

 Høg stend Hel,
 blå um sitt Kinn;
 Lykilen skrik
 i den rustne Grind.

 Det riktar i Lås
 og Gjengje;
 upp gjeng Led
 og Stengje.

Myrkheim.

 Audnir endelaust
 ut seg breider
 ned og nord
 dei lange Leidir.

 Her er Myrkre,
 det store, tome;
 her er Fange-
 og Røynings-Rome.

 Det segjer all Segn
 som Bòd kann bera,

SIDE: 147

 at her er det ikkje
 godt å vera.

 Det segjer all Segn
 som hev vår Lit,
 at ingin i Verdi
 hev lengta hit.

 Volva peika;
 Veslemøy såg;
 Pinestaden
 for Syni låg.

 Alt var svidt
 og snaudt;
 alt var tomt
 og daudt;
 nakne Moane grein
 med berre Sand
 og Stein;
 svarte Heidi
 å sjå
 so vidt som Syn
 kunde nå;
 Urdir ville
 og sprengde,
 og Berg som bratte
 stengde,
 og gråe Koll
 og Kuv
 og svimrande Avgrunns
 Djuv;
 her er det æveleg
 aude;
 her nede tuslar
 dei daude.

 Alt ligg
 under Doms Bann;

SIDE: 148

 inkje Liv
 røte seg kann.

 Alt ligg
 i Daude-Tjon;
 her er ikkje Liv
 eller Livs Von.

 Inkje noko
 seg rører ell ruggar
 i Skùmeheim
 utan Skrymt og Skuggar;
 Dauden sjølv
 tom og stiv
 fører her sitt kaldlege
 Draumeliv.

 Myrke er Moar
 og Møde-Dalar,
 der Sol ikkje skin,
 og Regn ikkje svalar;
 det osar med Eim,
 det gøyser med Gufs,
 det flaksar svart
 under Flòg og Ufs;
 ein Moe gul
 som av Svåvelbrand
 sveiper seg yvi
 det svidde Land;
 lågt heng Himling
 tungt yvi Tuft;
 eit Blodskìn skjukt
 gleiner i Luft;
 eit Blodskìn sjukt
 gløser i Sky;
 meir ser dei kje Dag
 i Hel gry;
 som vonde Auga,
 daude, raude,

SIDE: 149

 ligg dette Skìn
 yvi Heidar aude.

 Det brultar med Brak,
 det skangrar og skrell,
 det mullar med Rædsle,
 um Svartefjell,
 dunar og dyv
 i Koll og Knausar,
 skimtar og brumlar
 frå Torehausar;
 det hurrar og knurrar,
 der er eit Tòt;
 det gnistrar med Tennar,
 det uler med Gråt.

 Utev kjøver
 stram og stinn;
 alt vondt
 hit seg finn.
 Blodøygd Helulv
 luskar, flakkar;
 Brodd sting,
 Nebb hakkar;
 Orm sputtar,
 Padde frøser,
 Øle-Augo
 grønkalde gløser;
 Basilisk
 og Skorpion
 krabbande kvæser
 til Kvekk og Tjon;
 Eldklegg surrande
 rundt sveimar;
 Svartfugl skrik
 i Kvæve-Eimar.

 Det vildrar og sviv
 um Kvæv og Mo

SIDE: 150

 Hugar rædde
 som veit kje Ro;
 det sviv og vildrar
 upp og ned
 Hugar mødde
 som fær kje Fred;
 der er ikkje Stund,
 der er ikkje Stans;
 æveleg gjeng
 den Daude-Dans.

 Veslemøy skjelv
 gjenom kvar den Led;
 ustød ho steig
 på Hel-Grunn ned.

 Ustød ho steig
 på den gule Sand;
 det var som ho trod
 i ein Myrjubrand.

 Ho var kje so rædd
 i all si Tid;
 Systeri tek henne
 upp att blid.

Veslemøy.

Kvar èlst dei Eimane heite?
Kvi gløder den lause Sand?

Systeri.

Hate er det som fyller Helheim
med all den svidande Brand.

Veslemøy.

Kvi raudnar Skyir som glødde Jarn
med Blodskìn på blakke Heidar?

SIDE: 151

Systeri.

So stig dei fælslege Heluvs Ord
og arge Bønir og Eidar.

Veslemøy.

Kva er det for Ramnar og Skinnvengjur
som flaksar so svarte i Kring?
Og kjenner du Eldkleggen gul og galin
som surrar og brenn og sting?

Systeri.

Ramn og Svartflaks er vonde Minne
som hakkar og Hugen riv;
men Eldkleggen er dei arge Ordi,
som eitra og øydde Liv.

Kvart arge Orde som beit og stakk
og avla Harm som brann,
kjem her i ei eldgul Eiterfluge
og piner sin Upphavsmann.

Veslemøy.

Og alt det kraumande Ufyse-Kryp
som Sjæline elter og tyner?

Systeri.

D'er Nids Hugar og stygge Tankar
som so for Augo seg syner.

D'er Nids Tankar og Hugar,
som ikkje vart sona og vende
fyrr Soli seig og Timen slog
og Dagsstundi hadde Ende.

Veslemøy.

Å arme, arme Synde Sjælir,
å, at dei skal lide so.

SIDE: 152

Møde og Talm forutan Kvile;
Rædsle forutan Ro!

Systeri.

D'er tungt treda Dansen under Mold,
der lause Grunnen gløder;
d'er vondt å vada i heite Hel-Sand
med brende Føtar som bløder.

D'er vondt å vada i heite Hel-Sand
som gløder med Samvits Eld;
d'er verre å trøyte Døgre lange
forutan Morgon og Kveld.

D'er vondt å stige den vide Hel-Heid
på Stein og kvasse Oddar;
d'er verre å trå millom gloande Orm,
som sting med Samvits Broddar.

D'er vondt å ande den brende Eim
som kvæver so tungt for Bringa;
d'er verst å vera i denne Naud
bundin og inne ringa.

Veslemøy.

Gode mi Syster, bed til Jesus,
bed til den heilage Møy; -- 
å, bad dei rett den gode Gud Fader,
han lét kje dei Syndarar døy.

Å, bad dei rett den gode Gud Fader
med Hjartans Gråt på Kinn, -- 
han gav dei arme Syndarar Nåde
og lét deim i Himlen inn.

Systeri.

Å kjære mi Syster, Himlen sjølv
for desse vart ingin Sælheim;

SIDE: 153

i Kjærleike, Ljos og Herrens Fred
dei verre leid enn i Helheim.

Dei elskar det vonde med alt dei lid;
dei må få banne og hata;
den opne Himil-Døri sjølve
dei for seg att vilde lata.

Gjer deg hard og gjer deg sterk,
du vene mi Syster milde!
Mykje lyt du i Synir sjå,
og meir enn du gjerne vilde.

Mykje lyt du i Synir sjå,
og meir enn kjært deg var;
det er ikkje gjort med lette Hjarta
å fylgje i Volve-Far.

Veslemøy.

Men sæle mi Syster, er her Veg
fram gjenom det myrke Land?

Systeri.

Volva gjeng fyri med vigde Ljose,
og eg skal halde di Hand.

Stjernur og Sol fær ingin sjå
i desse Skùme-Heimar;
me fylgjer det heilage Ljose fram
igjenom dei tunge Eimar.

Her vev eg eit Slør av ditt mjuke Hår
og sveiper i det deg inn;
det liver so vel dine vene Augo;
det liver ditt unge Kinn.

SIDE: 154

So gjeng du fri gjenom Eim og Gòv
og aldri Hel-Røyken andar;
og Visdom sterke som fyri fer
brøyter oss Veg gjenom Vandar.

 Trøyste-Ord so
 Systeri talar,
 og fram dei sviv
 gjenom Myrke-Dalar.

 Lett dei gjeng
 den lyfte Veg;
 ingin går deim,
 der fram dei dreg.

 Rundt hastar Hamar
 stive, snøgge;
 di meir ho deim ser,
 di meir vert dei stygge.

 Di meir ho deim ser,
 som her dei kryr,
 dei alle fær
 som ein Svìp av Dyr.

 Ein minner um Bukk;
 ein svìpar på Svin;
 ho ser Revefliring
 og Ulvegrin.

 Der er Olmstut-Augo
 og Ape-Geipar
 og Ormtunge-Speling
 og Paddefleipar.

 Stundom i Skallar
 seg Småhorn ydder;

SIDE: 155

 på Finger-Endar
 Klo-Vonir brydder.

 Alt fælt som gløyper
 og grip på Jord
 so fram gjenom Hel-Hamar
 glytter og glor.

 Tett stimar
 i veglaus Tummel
 dei arme Sjælir
 med Skrik og Mummel.

 Men kvar sine Mødur
 åleine dreg;
 midt i Stimen
 gjeng kvar for seg.

 Ingin for annan
 seg klaga kann;
 det er som stengt
 millom Mann og Mann.

 Ingin åt annan
 si Naud fortèl;
 det er som daudt
 millom Sjæl og Sjæl.

 Millom kvarandre
 dei skilde sviv;
 Røre er der,
 men ikkje Liv.

Veslemøy.

Kvi skjeglar dei til kvarandre
so framandt og lite blidt?

SIDE: 156

Systeri.

Dei kann slett ikkje kvarandre like;
og kvar hev so nok med sitt.

Dei kann slett ikkje kvarandre like,
og ikkje kvarandre tru;
kvar kjenner med seg det vonde Hjarta
og burt seg i Harm må snu.

Alle dei hatar og ingin trur;
den Naudi er tung å bera.
Og minst trur det arme sjuke Hat
Kjærleik som vel vil gjera.

Veslemøy.

Mykje syner seg her for Augo
i Helheims-Ljose dimt;
kva er det som gjeng gjenom døkke Dalar
som døyvde Ljoske-Skimt?

 "Sjå!" baud Volva.
 Veslemøy såg;
 eit Ørske-Under
 for Augo låg.

 Det er ikkje Hav,
 det er ikkje Brand;
 d'er Logar som flakkar
 um alt det Land.

 D'er Logar som sviv
 um all den Heim
 i toppande Dans,
 i Ville-Sveim.

SIDE: 157

 Blått det blakrar
 med bleike Glod,
 og gult som Svåvel
 og raudt som Blod,
 og grønt som Eir
 og som Eiterspy
 og stålkvitt som Skimt
 or Tore-Sky;
 det skifter og skjelv,
 det bivrar og brenn
 som eit Hav av hoppande
 Lyktemenn;
 med sjuke Litir
 og daud Os
 det sviv som ein Sveim
 av Nåe-Ljos.

 Stiv Veslemøy stend
 i den skùme Kveld
 og stirer inn
 i Helvites Eld;
 og knapt sine Augo
 ho tru vågar:
 det er Sjæline sjølve
 som brenn og logar.

Veslemøy.

Du tyde meg, sæle Syster mi,
Branden som skræmd eg ser?

Systeri.

D'er alle dei vonde heite Hugar
som her i Eld seg ter.

D'er alle dei vonde heite Hugar,
og Harmen, dei Hjarta veld;
inne i pinte bundne Sjælir
er dei som logande Eld.

SIDE: 158

Hate ser du eiter-grønt;
det brenn med Osen fule;
attved blakrar det arge Ovund
med Logar som Pesti gule.

Æresjuken den bleike
er heitaste Helvit-Eld;
Gull-Gir ét med isblå Lòge,
som lengi Hìten held.

Elskhugs Trå og Syndelyst
braglar med Brand som Blod;
likblått bivrar det vonde Samvit,
som veit ikkje Stundi god.

Veslemøy.

Og æveleg logar den Eiter-Brand
forutan Attervende?

Systeri.

Augneblinken i denne Eld
er Æva utan Ende.

Veslemøy.

Mykje syner seg her for Augo
og mangt er underlegt vori;
dei kravlar og mødest og masar her
på Lag som uppe på Jordi.

Systeri.

For drøymde Mùnir og Vinning tom
dei her som heime seg møder;
ser det er Draum, men den bundne Hùgen
endå girande gløder.

Ser det er Draum; må alt det sjå,
som Sol-Glir på Jordi dulde;
endå trur dei den kjære Draumen,
som so deim dåre skulde.

SIDE: 159

 Volva stend
 ikkje langt der frå;
 ho peikar og byd
 Veslemøy sjå.

 Då kjem til ein Syndar
 ein Ålvorsmann,
 som ingin vel anna
 enn tru kann.

 Med Augo sure
 og Minur søte
 han byd fram Handi
 til godt Møte.

 Til Syndaren talar
 den vyrdslege Gjest
 søtmælt og blidt
 som ein Lesarprest.

 "Kvi er du so hugfallin,
 kjære Bror?
 Du kann få det gildare
 her enn på Jord.

 Ser du?" -- han peikar
 i Dimma ut;
 "når dit du kom,
 var du fri for Sut."

 Fram stig,
 halvduld i Eim,
 på Høgdir ljose
 ein ven Heim.

 Grøne Gardar
 med blåe Sjøar;
 fagre Lundar
 imillom Bøar.

SIDE: 160

 Bølingar staute
 i Gras åt Kne;
 kvite Hus
 under gamle Tre.

 Bekkir surlande
 Engi doggar;
 Åker-Hav
 i Vinden voggar.

 Hagar gilde
 med Alde krur;
 der er Loft og Lødur
 og Bur ved Bur.

 Syndaren stirer
 i Undring stor:
 han ser det han drøymde
 fagrast på Jord.

 Han ser det honom
 i Hugen brann,
 som alltid han søkte
 og aldri vann.

 Alt det han hev
 som fagrast tenkt,
 det ser han no her;
 og han græt av Lengt.

 Gjesten smiler:
 "den Heimen til Slutt
 du fær, um meg
 du vil tena trutt.

 Den Heimen du heil
 til Eign fær,
 um meg ei Æve
 du tenar her."

SIDE: 161

 Han lokkar og snildt
 sine Ord snur;
 Syndaren veit
 det er Lygn, og trur.

 "Kann visst den Løni
 du lova meg,
 med all mi Magt
 skal eg tena deg.

 Fær eg den Herredomen
 gild,
 so skal eg gjera
 alt det du vil.

 Fær eg den Eigni
 med Vidd og Vang,
 eg tenar deg trutt
 ei Æve lang."

 Gjesten -- "hans Djevel",
 Systeri kved -- 
 lovar og tunge
 Eidar bed.

 Syndaren all Ting
 gløymer glad;
 gjev fram Handi
 og segjer Ja.

 Då mylte hans Djevel
 fult,
 og Sur-Augo sprutte
 gult.

 Han glod-reiv Hendane
 sine
 no hadde han auka
 Pine.

SIDE: 162

 Sidan trælar den Synde
 Sjæl
 for Herren sin arg
 og fæl.

 Slit for den Løni
 rik;
 græt, for det alt
 er Svik.

Veslemøy.

Det tuslar um Haug, det tassar i Heid;
mange her inn hev loti;
men desse arme Synde Sjælir,
kva hev dei for seg broti?

Systeri.

Dei vilde vinne Verdi,
der all dei hadde si Von;
auka for det i Heimen Ufred
og Uhug og Naud og Tjon.

Dei vilde vinne Verdi
som lokka so stor og rik;
auka for det i Heimen Urett
og Hat og Banning og Skrik.

Dei vilde vinne Verdi,
som lokka so stor og sæl;
auka vondt og stygt i Heimen
og Skade tok på si Sjæl.

D'er dei som auka på Jordi Sut
og tøygde den tærande Kvide;
Myrkheim gjorde dei rundt ikring seg;
i Myrkheim dei no må lide.

SIDE: 163

Dei svara på Bøn med bratte Ord
og ikkje Byrdine letta;
av deim vart ingin nakin klædd
og ingin svoltin metta.

Refsing dei her lyt røyne hard,
må upp att lìva sin Strid,
og upp att lide sin lange Dårskap
og Dårskaps Løni si.

Upp att træle og kava
med Møde og lite Mùn,
og upp att alltid på nytt stå skjemde
og brende med bròti Von.

So tidt dei vinn det dei vilde
og søkte med all sin Trå,
so er det Røyk og Inkjevetta;
det lyt dei her skìlleg sjå.

Veslemøy.

Men snart vil dei arme lære
og snu frå sin Ørske-Veg?

Systeri.

Djevlar dårar med Lokkesynir,
og sterk er Hugen som dreg.

Veslemøy.

Mange sviv som i Hèrota
rundt seg sjølve i Ring;
stirande ser dei stygge Synir
og ufjelge Skræmsle-Ting.

Mange villar som dåresjuke
rundt i den Rædsleheim;

Hèrota: Ville, Ørske.

SIDE: 164

stygge Synir og fæle Fylgje
elter og skræmer deim.

Systeri.

Tyngde Samvit det er du ser,
som dregst med vonde Minne;
stygge Hamar for Augo syner
den Angest som gneg der inne.

Dei fiktar med Orm og Drake
og Skrymt i so vond ein Strid;
dei fiktar med alle Syndine sine
frå Jord og Lìvetid.

Kjende Syndir og løynde,
dei aldri gav etter Gaum,
her kjem att og elter dei arme
i æveleg Feberdraum.

Tjuven flyg med si Byrd på Rygg
og rømer um vide Land;
etter kjem lange Eigar-Manngard
og vil honom leggje i Band.

Mordaren dregst i Rædsle med sìne Lik
og skjelv for dei brostne Augo;
Ljugaren strider med Dikti sine;
dei lìver her millom Draugo.

Ljugaren må sine Lygnir eta;
det krev so godt eit Tòl;
dei Skjemde-Sogur vart her til Ormar
og slimute seige Ål.

Sæling som gjorde Far sin Sorg
og grøtte si mødde Mor,
kvar han vil fly dei gamle møter
og lyser Bolvings Ord.

Bolving: Våbøn, Forbanning.

SIDE: 165

Alt kjem att, kvar ubøtt Synd,
og vondt dei på Jord fekk løyne.
Kvar den Harm, dei andre gjorde,
må sjølve her dei røyne.

Kvar den Harm, dei andre valda,
Urett og Sjæle Svide,
lyt dei i såre Samvits Pinslur
sjølve igjenom lide.

Alle for all Synd refser
i denne Heimen vond
den pinande, slitande, blåe Angest,
som aldri gjev Lindrestund.

Veslemøy.

Heite brenn Hel-Elds Logar;
hard er den siste Strid; -- 
er der kje Linning i Domen?
kjem ikkje betre Tid?

Systeri.

Dei skuldar andre, dei skuldar Gud
for Syndi som hit deim sende;
fyrr dei Skuldi si eigi finn,
det er ikkje Von um Vende.

Veslemøy.

Ei Sjæl eg ser som sloknar;
ho er som tærd ut og tom;
fjaglast burt i dei gule Eimar
som Fygl og lette Fjom.

Systeri.

Arme Sjælir som tærest burt
og ikkje si Røyning held, -- 

SIDE: 166

dei hadde kje Hugen heile,
som stend i den siste Eld.

Arme Sjælir som tærest burt
og gjeng so reint til Tjon, -- 
det er den andre Dauden;
då er der kje Botevon.

Det er den største Rædsle,
det er den namnlause Sut;
då er dei strokne or alle Bøkar
og or Guds Minne ut.

Veslemøy.

Men Sjæli som Elden herder,
til mykt ho er og rein?

Systeri.

Då kjem det sæle Uppvegs Vende;
då vaknar Vonir for Mein.

Veslemøy.

Men um dei Elden herder
og hardare vert i den?

Systeri.

Djevlar då gjeng dei til Nivlheim,
der Kalde-Elden brenn.

Djevlar då gjeng dei til Nivlheim,
der Hel-Herren fær deim fat;
honom tenar dei sidan alltid;
dei lærde det kalde Hat.

SIDE: 167

Veslemøy.

Rundt rømer rædde Kvende-Sjælir;
etter fer bleike Menn
lurande, stirande, valne, daude;
Augo blodsprengde brenn.

Systeri.

Det er dei syndige Kvende,
som lokka og sidan sveik;
det fylgde deim Blod og bleike Vanvit,
og Draugar ikring deim skreik.

Det er dei syndige Kvende,
som flekka Heim og Bu;
dei spillte Fred og den heilage Tillit
og Livsens Trygd og Tru.

Det er dei syndige Kvende,
som blodsaug i Livnad blaute
og ut skjemde og burt øydde
Manndoms Krafti den staute.

Dei var som den løynde Sykja,
utanpå fager og fin;
etter driv det med blautt og bròti
og kvite Hausar som grin.

No hev dei Fylgje med seg
av Lik og lame Kroppar
som stivt stirande endelaust
etter deim heng og hoppar.

Aldri Stundi dei slepp ifrå
det hinkande Fylgje fæle,
som etter deim heng og søkjer Hemn
for tapte Liv og Sæle.

Veslemøy.

Eg ser under myrke Ufsir
svevnbundne Menn som vrid seg;

SIDE: 168

Maretroll rid deim miskunnlaust;
dei jamrar men kann ikkje fri seg.

Systeri.

Dei dåra og narra Kvende
og burt deim frå Live laug,
ut deim skjemde og ned deim sulka,
til Søyla deim åt seg saug.

No Kvendi trollgjengne att kjem
og seidar so Mennane sovnar;
rid deim sidan i Mare-Ham,
so mest dei i Angest kovnar.

Veslemøy.

Mennar ser eg, flyg Berg og Dalar
på blødande Foten snøgg;
magre små' Fingrar hev dei kring Strupe
og Ridham på bøygde Rygg.

Systeri.

Born, av Fedrane gløymde,
her søkjer dei Hemn for sitt Liv;
og Fedrane rædde rundt i Helheim
fredlaust for Synine sviv.

 Veslemøy tagna
 i bljuge Skam;
 ei barmberr Jomfru
 kom rømande fram.

 Etter ein Riddar
 hastande sprang,
 ropa: "du fagre,
 tak meg i Fang!"

 Ho stogga med Faktir
 som låkt seg sømde;
 men då var det han
 som vart rædd og rømde.

SIDE: 169

 Og då er det ho
 som på kvar den Led
 etter spring
 og lokkar og bed.

 Men stoggar so han,
 eggja i Od,
 og opnar Armen,
 då rømer ho.

 So gjeng det att,
 og so gjeng det fram;
 den eine er kjælin,
 den andre gram.

 Og kvar Gong dei skulde
 einannan nå,
 rædde einannan
 dei røme må.

 Då stanar den fine
 Jomfru-Lilje
 og manar: "no have du,
 Riddar, din Vilje!"

 Ho rister han Fjetrings-
 Runir for Barm:
 "no sove du, Riddar,
 i Jomfru-Arm!"

 Då fåna han burt,
 då folna han bleik;
 rædd seig han i Kne;
 "Nei!" han skreik.

 "Nei!" han ropa,
 "du Lokkefru,
 spara du skal meg
 for denne Gru!"

Od: "Vellyst".

SIDE: 170

 Ho av tek Kjolen
 med Gulltråd rend;
 i stive Likskjorta
 der ho stend.

 Dei sloknar og brest,
 dei Augo klåre;
 stiv tek ho av seg
 det store Håre.

 Stiv tek ho av seg
 dei Øyro fine;
 ho løyser or Munnen
 Tennane sine.

 Ho løyser Lippa,
 som lo so linn;
 ho legg frå seg Nòs
 og dei mjuke Kinn.

 Likskjorta folnar
 i Fjom og fell;
 Holde kryp inn
 og muldrast som Mjell.

 Ei Beingrind i Dans
 for Riddaren gjeng,
 so Bein etter Bein
 ikring honom sleng.

 Ei Beingrind dansar,
 den Riddar til Spott,
 med ranglande Knokar
 og turr Lått.

 Ei Beingrind seg sund
 for Riddaren dansar;
 han fjetra ligg
 og lite sansar.

Hold: Kjøt.

SIDE: 171

 Kjem dei fram,
 der Striden brenn
 heitast imillom
 Kvende og Menn.

 Sinne logar,
 so Gneistar driv;
 Augo stikk;
 Ord riv.

 Dei trappar med Harm;
 det ljodar og læt;
 Mennar knurrar
 og Kvende græt.

 Aul og Olster
 putrar og syd;
 Volva Veslemøy
 høyre byd.

 Veslemøy høyrer,
 i Skodde duld,
 Ord og Rop:
 "det var di Skuld."

 "Du øydde mitt Liv."
 "Du drap mitt Mod."
 "Du var meg aldri
 av Hjerta god."

 "Henne du etter
 i Elskhug hekk."
 "Han i Løynd
 til deg gjekk."

 "Du gjekk for deg sjølv
 din eigin Veg;
 Garden elska du,
 ikkje meg."

SIDE: 172

 "Aldri ein Tanke
 for meg du åtte;
 einsmall altid
 eg svive måtte."

 "Agta deg sjølv!
 Arg var du og vond
 unnte meg aldri
 ei glad Stund."

 "Aldri du såg
 det for deg eg gjorde;
 aldri til Takk
 mælte du Orde!"

 "For deg eg kava
 all min Dag
 og stridde; det vyrde du
 aldri det Slag!"

 Rundt Smådjevlar smett
 med Fliring og Fleggjing
 og range Bòd
 og Erting og Eggjing.

 Smådjevlar rundt deim
 smett og smyg,
 ber Sløsur og Drøsur,
 mistolkar og lyg.

 Hùgann av Argskap
 bløder;
 Hjarto i Pine
 gløder.

 Rett som det er
 ryk dei i Hop
 og rivst og klorast
 med høge Rop.

SIDE: 173

 Han henne med Harm
 i Luggen dreg:
 "det skal du hava,
 som narra meg!"

 Ho honom dunkar
 med Magt for Bringa:
 "det skal du hava,
 som fekk meg tvinga!"

 Han henne med Knyta
 knubbar strid:
 "kvi heldt du kje av meg
 og var meg blid?"

 Ho honom rispar,
 so det renn Blod:
 "kvi heldt du kje av meg
 og var meg god?"

Veslemøy.

Her er den verste tærande Sut;
sårt er dette Harmstev-Skifte.
Kva hev dei synda, kjær' Syster mi?

Systeri.

På Jordi var dei gifte.

Saman løpne og logne,
og saman raska på Råm;
framande var dei og vart so verand',
og aldri dei saman kom.

Saman løpne og svikne
på Råm og på Voni beste;
spelegt er det: tvo framande Sjælir
soleis bundne og feste.

SIDE: 174

Dei kalla det Elsk og Gifte;
dei kalla seg Mann og Viv;
dei vilde kvar den andre njote;
Kaup var det og Frilleliv.

Dei hadde so mange Ordi,
dei hadde so mykje Tull;
ho vilde inn i den store Ætti;
han vilde auke seg Gull.

Ho vilde med vene Augo sine
vinne ein lydig Træl;
han vilde få for sin staute Manndom
ei Terne som tente han vel.

Ymist gjekk det, ille og verst,
og Armod vart det å lìva;
båe kravde, men ingin kunde
av Hjartans Rikdom gjeva.

Båe kravde, kvar av annan,
Livshjelp og Kjærleiks Fagnad;
ingin kunde av Hjarta gjeva;
det vart so kald ein Lagnad.

Uhug vart det og lange Dagar
og Vonbròt og kald-lyndt Kiv;
kvar-sin Veg gjekk dei og skulda kvarandre
kvar for sitt spillte Liv.

Veslemøy.

Mange er då dei arme,
som so sin Livsfred slit?

Systeri.

Her ser du fåe, mi gode Syster;
dei fleste vinn ikkje hit.

SIDE: 175

Dei laga einannan på Jordi
eit Helvit av Kiv og Kjav,
og tjåka og tjådde ut einannan
med Skulding og Sjølvhugs Krav.

Dei svidde einannan med Hat og Harm
og Ord som bitande brende;
so åt og øydde den Uhugs Elden,
til dess det på Sjæli var Ende.

Dei pintest av arge, såre Hjarto,
og øyddest Hugnad og Heim;
og då dei nådde fram åt Gravi,
det var kje meir att av deim.

Spelegt for arme kalde Sjælir
er Brudferd og Brudlaups Skrud;
men dei som kann i god Samhug lìva,
dei ganga beint til Gud.

 Kjem dei fram
 til Svartemo;
 der sprutar Gneistar,
 der glimar Glo.

 Det leikar ein Leik
 der i Dimma grå;
 Volva lèt Veslemøy
 alt sjå.

 Eit Ord fell,
 av Hat sagt;
 so kann det kje døy;
 so aukar det Magt.

øyddest: øydde for seg.

SIDE: 176

 Det kveikjer Svar,
 som Gneisten skvett;
 ein heitare Gneiste
 imote sprett.

 Den avlar ein ny,
 heitare enn;
 alltid argare
 Ordi brenn.

 Att og fram
 millom Barm og Barm
 spring stødt meir brennande
 Ord av Harm.

 Veslemøy Lògar
 sjå kann
 fara som Finnskòt
 frå Mann til Mann.

 Det kveikjer i Hug,
 det nører i Sinn,
 ét seg alltid
 djupare inn.

 Ét og aukar
 og upp fløder,
 til heile Hugen
 som Eld gløder.

 Det bryt i Bringa
 med Fræs og Marm
 eit alltid heitare
 Hav av Harm.

 Det sprutar or Augo
 som olme rengjer;
 or opne Gap
 Eldgufsar trengjer.

SIDE: 177

 Ingin sløkkjer
 og ingin sonar;
 inn-mot einannan
 dei fram seg mùnar,
 krøkjer og kranglar,
 nekkjer, neiser,
 Nidverk øver
 og Nidstong reiser,
 Skuldingar fæle
 lyg og trur
 og alt rangt
 for einannan snur;
 løner so langt
 dei kann berre,
 godt med vondt
 og vondt med verre;
 kvar vil det einaste
 eine nå:
 den andre under seg
 ned slå;
 kvar vil i vondt
 vera best,
 til dess det for deim
 på Slutten brest:
 i hop dei ryk
 med Brådske,
 og brenn då båe
 til Oske.

Veslemøy.

Kva er det for vitlause Sælingar,
som slik ein Lagnad seg spinn?

Systeri.

Hemnsjuke er det og hatefulle,
som her lid Domen sin.

Hemn som svidde ikring seg svart,
og Hat som Hugnad øydde;

SIDE: 178

dei hasta fram på si Ufreds Ferd,
til dess dei i Ufred døydde.

Vrantar er det og Tverkekrokar
med Hugen hard og brå;
d'er dei som ikkje gav Tilgjeving
og kunde kje heller få.

Einast når andre ei Uferd fór,
kunde ein sjå deim glade;
og aldri lo dei av Hjartans Grunn
utan åt annans Skade.

Veslemøy.

Bed Volva segja det til deim,
at vitlaust og villt dei fer.

Systeri.

Alt dei lære kann av Tale
visste dei fyrr dei kom her.

Veslemøy.

So lærer dei snart av Vonde-Røynd,
der i sin Eld dei kvider?

Systeri.

Dei elskar sitt arge eitrande Hat
og Hemni som gløder og svider.

Veslemøy.

Skal dei då alle upp brenne,
seg sjølve til Jammer og Spott?

Systeri.

Seint lærer dei Synde Sjælir
å døyve vondt med godt.

SIDE: 179

D'er bergfast i Hug deim bundi,
med Trolldom i Låge-Leite,
at vondt med vondt dei sløkkje skal,
og Hat med Hemni den heite.

D'er bergfast i Hug deim bundi,
der dei i Lægdine fór,
at Eld dei sløkkje skal med Olje
og Hat med harmande Ord.

Auga for Auga og Tonn for Tonn,
det er den Visdom dei lærde;
brenn dei kje her i sin Hemnhug upp,
vert flest dei til Djevlar herde.

 Inn dei sviv
 i ein Steinheim stengd;
 d'er Kluft etter Kluft
 i Berge sprengd.

 D'er Dal etter Dal
 i Berge brotin,
 alltid djupare
 inn skotin,
 alltid trongare
 millom Eggir
 med alltid brattare
 Skiljeveggir.

 Fullt det kravlar
 i Kluft og Dalar
 med Hamar som høgt
 i Harm talar,
 bøygde, skjeggkvite
 Brillemenn,
 som ropar og preikar
 alle i Senn,

SIDE: 180

 langkjole-klædde
 Sellar snåle,
 som skvakkar og gøyr
 med Skrik i Måle.

 Kvar Kluft og kvar Dal
 er fyri bygd
 med Borgir og Portar
 til Vern og Trygd;
 på Murane øvst
 morske og snøgge
 Vaktmennar sìt
 som gjæter gløgge,
 blæs med Magt
 på Luren sin,
 når nokon dei ser
 vil trengje seg inn
 som hev kje på Kjolen
 Skurden og Lage
 og ikkje Brillur
 av rette Slage.

 Der er ei Basing,
 der er eit Bal;
 d'er Ufred jamt
 millom Dal og Dal
 og Tevling strid
 i kvar Kluft,
 kven best kann verja
 Grunn og Tuft
 mot all Ågang,
 rett og på Sned
 frå ymse Sidur
 og kvar Led;
 og best i Ord
 er best funnin;
 for her til Våpn
 brukar dei Munnen.

SIDE: 181

 Det gjeng gjenom Kluftir
 ein Olster-Gny
 som frå Marknads Torg
 i den store By;
 det hurrar og surrar
 um Haug og Hól
 som frå det uppskræmde
 Kvefsebol,
 kvin og kvell
 med Pip og Læte
 som Vinden tyt
 imot Vestan-Væte.
 Og verst brenn Hat,
 som Feber og Pest,
 der det um Kjærleik
 vert tala mest.

 D'er Kluft imot Kluft
 og Mann mot Mann;
 dei fiktar so lengi
 dei skrike kann;
 d'er Hop imot Hop
 i Hernad fæle;
 dei fiktar so lengi
 dei fær upp Mæle.
 Det huver frå Haug,
 det yler frå Ufs,
 skvakkar og gøyr
 med Glam og med Glufs;
 Eiter-Pilir
 og Eldklegg flyg;
 eitt Ord kann ein skilja:
 "De lyg! De lyg!"
 Men midt i sitt Ståk
 dei utrygt glor,
 og liksom skjemmest
 av eigne Ord;
 midt i sitt Mod

SIDE: 182

 dei rædde vankar,
 og nåljos-blåe
 brenn kalde Tankar.

Volva.

 Skrik seg skire
 til skiljande Tale!

Rop.

 "De lyg! Det er Tøv
 og Tufs!
 Det ser me frå vår
 Ufs!"

 "De lyg og æveleg
 laug;
 det ser me frå vår
 Haug."

 "Det hjelper ingi
 Trætte;
 våre Brillur viser
 det rette!"

 "Fast stend, kva i Verdi
 som brest,
 at våre Brillur
 er best!"

 "Kvar kann gjenom våre
 sjå:
 her einast er Løysning
 å nå!"

 "Gjenom våre, dei einaste
 reine,
 er Sanning å finne
 åleine!"

SIDE: 183

 "Den Sanning ber nord
 og ned;
 hjå oss åleine
 er Fred!"

 So gjeng det Kjas
 og det Kiv;
 Hat flengjer og Harm
 riv.

 Det fløymer med Ord
 og kyngjer;
 Menn trutnar av Eldklegg-
 styngir.

Veslemøy.

Kva er det for Naud som jamrar her;
kva er det for Ståk og Skrik?

Systeri.

Det er dei sjau hundrad tusund Vismenn,
som held ein Livnad slik.

Dei tekst og trættast i Ævordoms Tid
um Lærur og Visdoms-Grunnar,
til Mæle visnar i håse Hals
og Tunga i mødde Munnar.

Veslemøy.

Men dei som hev Rett må vinne til Slutt
og få for si Sanning Ære?

Systeri.

Urett hev dei alle saman
med all si rette Lære.

SIDE: 184

Veslemøy.

Kva er det for Runemerke,
dei hev i si skrukkute Panne?

Systeri.

D'er Merke åt Dyre. Dei søkte Magt,
som skulde søkt det sanne.

Dei søkte Magt og sin vesle Vyrdnad
og Meistar-Namn og Ros
som skulde i døkke Mannaheimar
nørt det ævuge Ljos.

Dei søkte Tilheng og Medhald
og Mengd som på deim trudde;
Sanningi harde dei heller då
lempa so smått og snudde.

Strenge var dei i Læra,
men slog på Sanningi av;
no gjeng dei her og tærest og turkar
i fåfengde Ordstrids Kjav.

Men det er verste Suti
og Harmen tregefull,
at dette dei so må fyri fikte,
det ser dei sjølve er Tull.

Veslemøy.

Kva bind dei arme, at ikkje dei
til Fridom kann Vegen finne?

Systeri.

Det er den brennande Åbryskap:
dei andre må ikkje vinne!

SIDE: 185

 Eldaugo gløser
 grøne og gule,
 der Vismenn må sitja
 i Staveskule.

 Eldaugo gløser
 i kvar Krok,
 der Vismenn må sitja
 med Stavebok.

 Sitja stille
 i Ring og Rad
 og stava og stræve:
 b, a, ba.

 Sitja med Skjelv
 i rædde Kne
 og stræve og stava:
 b, e, be.

 Stødt må det gå,
 for det smell snart;
 Skuledjevlane
 driv deim hardt.

 Jamt må det gå,
 i eitt As;
 Skuledjevlane
 fer kje med Fjas.

 Skuledjevlane
 kjenner kje Bøn:
 kvar Synd fær på Flekken
 si drjuge Løn.

 So sìt då dei Vismenn
 med Skjelv i Kne
 og strævar og stavar:
 b, e, be.

SIDE: 186

 Stavar og trutt
 ihop legg;
 Tårir dryp
 i dei kvite Skjegg.

Veslemøy.

Kven sìt der og driv med Barneverk,
som skulde havt Alders-Æra?

Systeri.

Dei som dyrka den bakvende Visdom
må her den Skjemdi bera.

Dei gav upp Voni den høge
som gjer vår Armod rik,
og lærde: lat oss byggje på Verdi;
der veit me at alt er Svik.

Lat oss byggje på det me veit
er Søkkja og Hengje-Dissa!
Lat oss selja den store Voni
og kaupe den stutte Vissa.

D'er dei som sagde: alle Draumar
er kvorvne or denne Verd;
lat oss søkje vår eigin Bate,
so veit me då kva me fær.

D'er dei som sagde: alt er tomt,
og alt er Vitløysa aude;
lat oss eta og drikke godt;
i Morgo ligg me daude.

I Arbeids Ståk og Kvardags Møde
dei vilde kje vera med;
dei sagde: alt er Inkjevetta,
og me vil vera i Fred.

SIDE: 187

Aldri var det nokon Ting
som upp dei Armingar glødde;
Inkje dei hadde av Hjarta kjært;
dei lo, når Live blødde.

Det er dei dårlege vise;
her nyt dei kje større Ære:
sette vert dei på Skulebenken,
um upp-att dei kunde lære.

Veslemøy.

Kven er dei Dvergar og Klokedabbar
som sìt der i Skulen nedst?
D'er inkje til Kropp; dei ut er vaksne
i berre Hovud mest.

D'er Hovud som store Hitar
på Halsar som Stylkir og Strå;
aldri korkje i Trollheim hell Mannheim
eg noko so ulikt fekk sjå.

Systeri.

Det er dei kloke Dårar
som lærde seg alt på Jord,
men gløymde Dag og den dyre Stundi
og Livsens Løyndom stor.

Det er dei kloke Dårar
som sat attum stengde Rute
og bygde med Mur av Bok på Bok
seg sjølve frå Live ute.

Dei turrtenkte alle Dagar
der attum sin Skuleport;
Tanken vaks og Viljen visna,
og Hjarta turka burt.

SIDE: 188

Sjæli storkna til Lærebygnad,
ho vart so hard og skrinn;
Hovude vaks og vart eit Bokskåp,
og Hjarta turka inn.

Alt dei visste, og Inkje dei skýna;
Lærde dei Fåmingar fór;
no sìt dei på nedste Skulebenken
med trollvaksne Hovud og glor.

Veslemøy.

Kven sìt der på Berg-Svad bøygde
og sangrar med sutrande Ordi
og lovsyng med lange Lengtingskvæde
den grøne herlege Jordi?

Systeri.

Det er dei uglade Sellar
som aldri for Live takka
og aldri såg at Jordi var grøn,
um Jordi rundt dei flakka.

D'er dei som alltid sytte
og alltid sytnare vaks;
kóss dei fekk det og kóss det snudde,
aldri det vart deim til Lags.

Kóss dei fekk det og kóss det snudde,
aldri det vart deim godt;
vide vankande Sol dei søkte;
kvar dei kom vart det Nott.

All den Stad dei i Verdi freista,
og kvar deim Vegane bar,
alltid det syntest deim best å vera
der som dei ikkje var.

SIDE: 189

So villa dei mangeleis att og fram
med Vonine alltid smærre;
Hyggje fann dei ingin Stad,
og alt vart æveleg verre.

Dei banna Dagen dei bòrne var
til slik ein stusleg og fæl Heim;
Jordi den gråe og leide tyktest
til Slut deim verre enn Helheim.

Dauden dei priste som skulde
opne deim Døri den stengde;
det dyre Liv dei til Gåve fekk
keide dei frå seg slengde.

No sìt dei her med Gråt og Låt
på denne Svadbergtange
og kved um den grøne herlege Jordi
dei Lengtingskvædi lange.

Veslemøy.

Kven er den Presten på høge Stein
med Eldkrage ovan Herdi?
Aldri såg eg so bleik ein Mann
i hell utanfor Verdi.

Volva!

Høyr!

Prest.

 -- -- Ja, han frelste oss
frå våre Skyldur,
ofra seg,
at me kunde spara oss,
forsaka Verdi,
at me kunde njote Verdi

SIDE: 190

og endå smyrja oss med Himil-Von,
heldt Lovi,
at me kunde synde,
var lydig,
at me kunde vera ulydige,
elska,
at me kunde hata,
gjorde alt
for oss,
so no gjer me som me vil,
og pryder oss med hans Namn,
og segjer etter hans Ord,
og sminkar oss med hans Blod,
dyljande soleis vår Rotinskap;
ja, Brødrar -- -- 

 Brødrane skrik
 av Hjartemein
 og støyter Presten
 av høge Stein.

 Ålvorsstreng
 ein annan steig fram;
 men lite mindre
 vart hans Skam

Annan Prest.

 Kom til oss!
 Hjå oss gjeng det til
 som med ein rik Mann,
 som klædde seg i Purpur
 og kostelegt Linty
 og livde kvar Dag i Glede og Glans.
 Men der var ein Fatigmann,
 Lasarus,
 som var kasta for Døri hans
 full av Sår,
 og gjerne vilde mette seg med dei Smular

SIDE: 191

 som fall frå Borde åt den rike.
 Men det hende seg
 at den rike døydde
 og vart borin av Englane
 i Abrahans Fang;
 men Lasarus døydde ogso,
 og vart gravlagd.
 Og då han slog Augo sine upp
 i Helheimen,
 der han var i Pina,
 såg han Abraham langt burte
 og den rike Mannen
 i Fange hans.
 Og han ropa og sagde:
 "Fader Abraham!
 Hjelp meg!
 Eg lid vondt
 i Lògane her!"
 Men Abraham sagde:
 "Det er di eigi Skuld;
 du kunde òg havt det som den rike Mannen;
 kvi stal du ikkje i stort?"

 Eit nytt Skrik døyver
 den Tale fæl;
 ned Presten vert skipa
 med Hand og Hæl.

 Andre annarleis
 rengje-kved;
 alle med Harm
 vert sparka ned.

 Og sjølve dei ræddast
 si Rengjetale;
 men alt dei strævar
 so vert det gali.

SIDE: 192

 Alt dei strævar
 og rette vil,
 dei kann ikkje annarleis
 få det til.

 Dei skjeglar og skjelv;
 dei uler fælt;
 Kallsveiten renn,
 og Frauda velt.

 Grøne som Gall,
 svarte som Jord
 dei gruver for eigne
 Heluvs Ord.

 Systeri kved:
 "gjenom Ordi som klingar
 det sanne her
 seg fram tvingar.

 Det tvingar seg fram
 som duldest på Jord;
 dei talar her
 som dei der fór."

Veslemøy.

Hardt hev dei synda, dei Prestemenn,
som gjeng her i denne Våde?

Systeri.

Dei laug burt for Folke dei heilage Bòdi
og lærde det synde på Nåde.

Veslemøy.

Kor kann dei frå Kor og Altar
gå beint i Helvite inn?

SIDE: 193

Systeri.

Sjå, so ser du Merke åt Dyre;
dei hev det i Skallen sin.

Veslemøy.

Kor kunde det stygge Merke inn
i Presteskallar seg svide?

Systeri.

Dei tente Dyre og denne Verdi,
som skulde for Herren stride.

Veslemøy.

Dyre-Merke og Preste-Vigsla,
kann dei vel saman stå?

Systeri.

Der Dyre råder med sine Runir,
der bit ikkje Vigsla på.

 Lenger sviv dei
 fram og ikring;
 Veslemøy ser
 tenkte Ting.

 Mang ein i Helheim
 fredlaus fèr,
 ein minst skulde vente
 å finne der.

 Ho undrast og fæler
 med fått Skýn:

fått: lite.

SIDE: 194

 vert slike dømde,
 kven fær då Løn?

 Store Lærarar,
 heilage Menn,
 ser ho i likblåe
 Angest brenn.

 Illt dei vrid seg:
 for alt Folk fram
 dei må i si nakne
 Synde Skam.

 Stygge, ufysne,
 Syndine sine
 vise dei må,
 som gjekk her so fine.

 Og Djevlane deira
 flirer og lær
 og ubljuge Rundkast
 ikring deim slær
 med Smell og Fræsing
 og vond Lukt,
 og læt deim til Gjøn
 stå Kyrkjetukt.

 Illske og Argskap
 uler her;
 Skam og Trege
 Tennane skjer.

 Dei bit sine Tungur
 i Pine stor
 og bannar Gud
 med brennande Ord.

Volva.

 Gjenom Ul og Jammer
 Hjartans Sanning tale!

SIDE: 195

Klagerøystir.

 D'er me som preika Orde
 og fór alt Land ikring
 og sagde andre fyri
 um alle gode Ting.
 Men arme Lasarus
 låg hjelpelaus for Døri
 til våre eigne Hus.

 Me vilde heite Rabbi
 og hava fyrste Sess;
 me ropa Herre, Herre,
 men var slett inkje tess.
 Me var det skjemde Salt.
 Me kravde stort, men sjølve
 me drog oss undan alt.

 Me brùka heilag Visdom
 til Skrymt og Dyljeserk,
 og med vår fagre Tale
 me løynde stygge Verk.
 Me elska Natti skùm,
 men naut i Verdi Ære
 og Ros for Heilagdom.

 Me var dei rotne Lémir
 som tevar ikkje godt;
 no her imillom Djevlar
 me gjeng til Spe og Spott.
 Og det me dulde der
 må her me avklædt syne,
 um meir enn Skam det er.

 Meistar-Mo breider seg
 svidd og brend;
 der rundbygt og høgt
 Brageberg stend.

SIDE: 196

 Der kravlar som Maur
 ei myrjande Ferd
 med Hamar som hastar
 i Tevleferd.

 "D'er Meistrar," kved Systeri,
 "ære-tyrste;
 kvar vil vera
 i sitt den fyrste."

 Til Topps dei hastar
 frå låge Hólar;
 der stend dei høgreiste
 Ære-Stolar.

 Til Topps dei vil
 i Sprang eller Sìg;
 men Vegen vert trengre
 Stìg for Stìg.

 For kvar som vinn seg
 eit Fét fram,
 hundra glid ned att
 med Harm og Skam.

 Men dei som vinn upp
 den bratte Lid
 fær øvst på Toppen
 sin verste Strid.

 Fast sìt dei gamle
 med Kransar og Kjolar
 og vil ikkje upp
 or dei høge Stolar.

 Og her gjeld kje Sverd
 eller Lanse-Stong;
 her må ein vinne
 med Kunst og Song.

SIDE: 197

 Dei leikar og kappast
 den lange Dag
 med Kunstir og Stev
 av nyaste Slag.

 Dei kappast og viser
 Sløgdine sine,
 til arme Gamlingar
 vrid seg av Pine.

 Dei kappast med Slåttar
 og Tonar fæle,
 so Gamlingar misser
 Mål og Mæle.

 Dei leikar med Nidstev
 og Spe og Spit,
 til Gamlingar misser
 Sans og Vit.

 Dei bråkar med Magt,
 dei lempar med List;
 det lyt vel ein Gamling
 upp til sist.

 Men seg-imillom
 dei verst tevlar;
 alle hastar
 og ingin hevlar.

 Vinn det ein
 åt ein Stol seg fram,
 tie vert undan-
 trengde med Skam.

 Og nye Tevlarar
 skyv deim av Led
 og sparkar deim utfor
 Berge ned.

SIDE: 198

 Men rømer ein Gamling
 av Stolen rædd,
 då vert den unge
 med Kransen klædd.

 Fagna vert han
 med Festkvad kaldt;
 so sìt han og undrast:
 var dette alt?

 Til dess den næste
 tevlande Gut
 fær pint han med ny Kunst
 or Stolen ut.

 Då vert han slengd
 ifrå Ære-Kuv
 ned i det botnlause
 Gløymsle-Djuv.

Veslemøy.

Kva hev desse Stakkarar broti
som gjeng her seg sjølve til Spe?
Dei vinn ikkje fyrr den vesle Høgdi,
so må dei i Glupe ned.

Systeri.

Dei bela til Mengd og Muge
og selde for billeg Ros
ein Song, som skulde i myrke Heimar
nørt det ævuge Ljos.

Dei selde for billeg Ære
og Ros som Inkje gjeld
ein Kunst som skulde i kalde Heimar
nørt den ævuge Eld.

SIDE: 199

 Volva fører deim
 fram yvi Mo;
 ein gamal Skald der
 åleine stod.

 Åleine stod han
 skrukkin og skrinn
 og reiv i Strengin'
 på Leiken sin.

Skalden.

Sårt under Domen tung må Skalden kvide,
som hugtryllt sveik si Songmøy vigd og vald.
Snart glødd i heite Skam hans Sjæl må svide,
og snart han skjelve må i Rædsle kald.
Og aldri, aldri kann han ut få lide,
fordi han vart ein Ljugar for ein Skald.
Ja gjekk han Æva lang i Syrgjeklæde,
han bøter aldri upp det spillte Kvæde.

Eg skulde songi det som ung meg glødde
i Elsk, i Glede, i den heite Harm,
det Liv som nytt igjenom Strid seg fødde,
den heite Vilje og den sterke Arm,
den Hug som sår i svære Offer blødde,
og endå gav og gav i Kjærleik varm.
Men kloke Sjølvhug kald med Lygnir sine
eg skulde banna ned i Helheims Pine.

Eg skulde lært dei herresjuke skjelve,
som høgg og riv med Tonn og kvasse Klo,
og vil sitt Velde yvi Verdi kvelve,
og syg seg mette av uskyldigt Blod,
og øyder Arbeid, trampar Eng og Kjelve,
som rik med Gras og heilag Åker stod;
ja Herrens Dom i Songen skulde jalma,
til Valdsmenn brotne ned i Mold var malma.

SIDE: 200

Det Live var som strengt meg baud å kveda,
den Herrens Eld som djupt i Hjarta brann;
igjenom meg si Bøn det vilde beda,
i meg det Orde for sin Vilje fann;
og skulde bori Sorgi fram, og Gleda,
og tolka Livsens Lov med Tone sann,
og alt som stengt og bundi Hjarto trengjer,
det skulde tala høgt på mine Strengir.

Men alle mine sterke Kvad eg gøymde
og Livsens Méd og Mål og djupe Grunn.
Og Herrens Ord eg veik og vesall gløymde
og song til late Svevn med kjælin Munn.
Det Verdi var som Skaldehugen tøymde
og tamd meg køyrde um seg sjølv i Tunn.
Eg gløymde kveda og eg lærde stava,
og laga det som Mengdi vilde hava.

No gjeng eg einsleg her i Natti aude
og sliter vonlaus Langsemd utan Tòl,
og kved for Audni tom og Viddir daude,
og ingin høyrer på mitt Klagemål.
Det verre er, enn um i Elden raude
eg låg og vreid meg som den nakne Ål.
Ja heller steikt på Rist og glødde Røyrar,
enn svive kvadsprengd her forutan Høyrar!

I Verdi er eg gløymd, og ingin nemner
det Namn som ein Gong var so høgt i Rop.
Dei som eg undan trengde no seg hemner;
no er det dei som eig den store Hop.
No er det dei som fram mot Høgdi stemner,
og kvar dei kjem det Kviskring vert og Kóp.
Eg magtlaus er. Og tomt min Klage tonar;
det spillte Kvad eg aldri uppatt sonar.

SIDE: 201

 Midt i eit eimande
 Svåvel-Dy
 ligg Babylon, sveipt
 i ei Skoddesky.

 Der driv det fullt
 på Gate og Torg
 med Mas og Møde
 og fåfengd Sorg.

 Der er det Ståk
 og endelaus Strid
 År og Ævur
 og all Tid.

 Dei geispar og sukkar
 av Hjartegrunn:
 hu, her er annvint
 i Babylon.

 Dei asar og masar,
 fær aldri Fred;
 hev heile Verdi
 å bala med.

 Kann aldri ei Stund
 Kvile få;
 hev heile Verdi
 å tenkje på.

 Dei flyg i eit Føykje
 rundt og i Ring;
 fær ikkje Stundir
 til nokon Ting.

 For alt dei skal gjera,
 smått og stort,
 dei Sælingar fær ikkje
 noko gjort.

SIDE: 202

 Men um dei masar seg
 mest ihel,
 langt tykkjer dei
 like vel.

 Og um dei aldri so
 stundtròtne fer,
 langt er det åt deim
 kor som er.

 Med alt det dei alljamt
 hev um Hende,
 dei kann ikkje få
 på Stundi Ende.

 Dei sukkar og geispar
 av Hjartegrunn:
 hu, her er langsamt
 i Babylon!

 Volva fører
 dei Systrar i By;
 kvar dei kjem
 er den Sorgi ny.

 Uglade Menn
 gjeng på Juglar-Bu:
 "høyr, Juglar, kann du
 hjelpe oss du?

 Myntane mange
 skal du få,
 kann du ein Time
 få til å gå.

SIDE: 203

 Gull skal ikring deg
 fløyme,
 kann du oss få
 til å gløyme."

 Juglaren gjer sine
 Sving;
 det nyttar ingin
 Ting.

 Han garpar med galne
 Ord;
 dei berre sìt
 og glor.

 Han slær sine Bugtir
 vrange;
 men Stundine vert
 so lange.

 Dei gjeng på Spele-
 Bu,
 vil Lukka freiste
 og snu.

 Dei spelar um Gull
 og Kvende,
 men fær kje på Keidsemdi
 Ende.

 So lang vert lidande
 Stund;
 han svid so, den Hugverk
 vond.

 Som Eld i kvar Led
 dei kjenner;
 Kort, Terningar, all Ting
 brenner.

SIDE: 204

 Ut gjeng dei leide
 og valne:
 "me freistar dei Kvinnfolk
 galne."

 Drivne av Keidsemd-
 spreng
 på Kvendemarknad
 dei gjeng.

 Der vimar Kvende
 fine
 i same Langsjuke-
 Pine.

 So møtest i Helvite
 skùmt
 det tome med meir
 tomt.

 Fa'ngjevin Mann
 flyg laus
 etter den fa'ngjevne
 Taus.

 Ho rømer i Lokkings
 Leik;
 so gjev ho sin Lokkar
 ein Kveik.

 Ho Leggir viser
 so runde,
 dei Gråsteinar eggje
 kunde.

 Han fylgjer, heiltupp
 heit;
 triv Gjenta, fær
 ei Geit.

SIDE: 205

 Han sparkar den Ragge-
 Feld;
 men Geit-Trolle sprutar
 Eld.

 Svìdne Sellane
 grin:
 "me skulde havt Brenne-
 vin."

 Arge dei illske-
 læt,
 og bannar og bitst
 og græt.

 "Kvi fer til Narr
 me so;
 d'er all Ting fåfengt
 no.

 Trældom for Helheims
 Herre
 er fæl; men hans Moro
 er verre."

 Jamrande burt
 dei driv,
 veit ikkje Råd
 for sitt Liv.

Veslemøy.

Kven er som talmast i Tòkuby
i denne lange Leidsemd?

Systeri.

D'er dei som søkte i Verdi Moro
og fann den botlause Keidsemd.

SIDE: 206

Gleda finn den som Arbeid søkjer;
det er den gamle Røynd;
rikaste Skatten i ringaste Skrine
underleg burt er løynd.

Arbeide var deim Trældom;
so vart deim Kvila tom;
no må dei det æveleg tome røyne;
det bydst ikkje betre Dom.

Veslemøy.

Men desse usæle Kvende,
som her i Vanæra gjeng?

Systeri.

Dei sveik sitt største for smått som ruvar;
di lid dei den Pinsla streng.

Hardt dei harmast i Helheim
for Syndi den botlaust store,
at dei sitt høgste til Handelskunst
og kaldklok Rekning gjorde.

Sitt høgste dei svikta og Livsens Helg
for smått som ruvar og glimar;
di røyner dei no i beiske Sut
dei æveleg tome Timar.

For falske Mammon dei svikta
sin Kjærleik varm og ung;
di må dei her i Skjemsla gange
og lide den Langsemd tung.

SIDE: 207

 Midt i Byen
 i Svåvelgov
 stend det uheilage
 Mammons-Hov.

 Kor-Borg reiser seg
 agefull;
 til Høgaltar stend
 ein Kongsstol av Gull.

 Ein Kongsstol av Gull
 på Rullur svære;
 der maggar seg Mammon
 i Glans og Ære.

 Der maggar seg Mammon
 i Gullan-Skrud;
 stygg er han å sjå,
 denne Heimsens Gud.

 Tung og diger
 på Lag og Skap;
 Sprute-Armar
 og Havhå-Gap.

 Gris-Augo glyrer
 med daud Glans;
 Humrakløar
 er Hendane hans.

 "Vidt han rekk,"
 Systeri kved,
 "dreg Ætti all
 i sin Håsvelg ned.

 Fær han si minste
 Klo i ei Sjæl,
 dreg han ho bønlaust
 ned i Hel.

Sprute: Bleksprute.

SIDE: 208

 Aldri som no
 var den Vonde klok,
 då Mammon til fyrste
 Tenar han tok.

 Då fyrst fekk han
 Ovmagti rette,
 då Mammon til Jarl
 på Jordi han sette.

 I Verdi no
 hev Mammon Styre
 meir enn sjølve
 det store Dyre."

 Veslemøy snur seg
 det Trolle frå;
 kulsar og skjelv;
 vil ikkje sjå.

 Framfyri den høge
 Altarborg
 glamrar med Gny
 det store Torg.

 Det store Torg
 med sin Livnad all
 det er Gud Mammon
 sin Tempelhall.

 Der ramlar Gognverk
 og stor Trafikk;
 det er Gud Mammons
 Tempelmusikk.

 Der gjeng eit ævelegt
 Ville-Jag;
 Der held dei Marknad
 Døger og Dag.

SIDE: 209

 Handelen gjeng
 med Framgang skrinn:
 alle taper
 og ingin vinn.

 Handelen gjeng
 som jamt millom Fantar:
 dei snyter og lyg
 på båe Kantar.

 Dei snyter og lyg
 og fjuskar og stel,
 både dei som kauper
 og dei som sèl

 Det gjeng med Uling
 og Skrål
 og Mulling arg
 og Gnål.

 Dei græmekved
 og kvider
 for desse låke
 Tidir.

 Dei bannar av bleike
 Munn:
 "alltid Utid
 i Babylon."

 D'er Jammer på kvar den
 Led:
 "det gjeng berre ned
 og ned."

 Dei klagar av såre
 Strupe:
 "her er alle like
 glupe.

SIDE: 210

 D'er ingi Vinning
 å få,
 når det ingin er
 til å flå.

 Og då må Handlaren
 syte,
 når alle hev lært
 å snyte."

 Mammons-Altar
 stend rundt ikring;
 Veslemøy ser
 fælslege Ting.

 Mennar i varme
 Innvolar rotar
 og kvar sin Næste
 til Mammon blotar.

 Slagtar og blotar
 på kvar si Vis
 sin arme Næste
 til Mammons Pris.

 Uppatt sitt Liv
 på Jord dei drøymer,
 so Angest-Sveiten
 av Kinn strøymer;
 alt kjem att
 og klårt seg ter
 so Syndeskammi
 dei sjølve ser;
 alt kjem att,
 størst som minst;
 Næsten dei nyttar
 til Handelsvinst;
 på Rokkeverk gilde

SIDE: 211

 med Hjul og Armar
 Gulltråd dei spinn
 av Mannatarmar;
 i Trollgrytur svarte
 med Rædsle-Mod
 Gull dei kokar
 av Mannablod;
 Næsten dei nyttar
 til Ting, til Træl,
 driv han med Slit
 og Mas ihel,
 driv og piskar
 Kvende som Menn
 og Born med,
 so Sveiten renn,
 lagar av den
 med Sjælemein
 blanke Perlur
 og Dyrdestein;
 piskar og driv
 med Svigje kvass, -- 
 so Trælen bløder
 for Arbeidslass;
 lagar av Blode
 med Samvitsbrand
 Fingergull
 og Glitreband,
 Sylgjur til svellande
 Kvendebarmar
 og Ringar raude
 til runde Armar;
 driv og piskar,
 til flengd fell Hud,
 lagar av den
 Tjeld og Skrud,
 Skarlak rik
 og Knipling fin
 og Fløyelsduk

SIDE: 212

 og det kvite Lin;
 vender det alt
 i Pengar
 og blanke Gullan-
 Spengar.
 Men hev dei sin Næste
 gjort i Gull
 og hev både Kistill
 og Kjellar full, -- 
 andre Mommons-
 prestar stend hjå deim
 og lempar og stèl
 Mìdelen frå deim.

 Sùme i Villske
 med Græmekvæde
 ofrar seg sjølve
 Mammon til Glede;
 sèl seg, gjev seg
 den Hel-Gast fæl
 heile og haldne,
 Kropp og Sjæl;
 dukkar i Møda
 og Suti arm
 og Vinst tøygjer
 av eigin Barm,
 gruvlar til Heilen
 vert som ein Svull,
 og slit seg og spinn seg
 upp i Gull,
 til dess dei ein Dag
 seg ut hev spunni
 og ingin Ting
 sjølve vunni.
 For då fyrst fyllest
 dei Kiste-Svelgar,
 når sjølve dei ligg der
 som tome Belgar.

SIDE: 213

 Fæl er den myrke
 Mammons Torg;
 Blodrøyk stig tung
 um Altar-Borg;
 d'er Seiding og Bloting
 med Lukt av Lik;
 d'er Tjuvskap og Handel
 med Harmingsskrik;
 det brælar med Bråk
 og Brumle-Ljod;
 Trollrokkar sviv,
 smurde med Blod;
 det rullar med Hjul
 og surrande Reimar;
 det gyv med Gov
 og ule Eimar;
 men feitt myler Mammon
 med Munn som heng;
 for no med Kraft
 Bruke hans gjeng.

 -- -- Med' Hel-Eld i Hugane
 bivrar blå,
 myrke Skuggar
 sviv til og frå.

 Myrke Skuggar
 i låke Klæde
 glid att og fram
 med Skræmslekvæde.

 Skrid att og fram
 i lange Linur
 med Trugsmål tunge
 og Dråps-Minur.

 Bugtar seg fram
 med Smell og Skòt:

SIDE: 214

 "Hemn kjem for alle
 bloduge Bròt."

 Bugtar seg um deim
 i tett Lag:
 "De rike! Lasarus
 vaknar ein Dag."

 Bugtar seg um deim
 i Bøyg rund:
 "ein Dag me river dykk
 alle sund."

 Ormar seg um deim
 på kvar Led:
 "til Hemn me ein Dag
 trår dykker ned."

 Ormar seg um deim
 i slyngde Bugtir:
 "ein Dag smakar de
 Uretts Fruktir."

 Armodi mødde
 skræmsleg seg ter
 som eit upp dragande
 øyde Vêr.

 Som Torehausar
 på Himil-Rund
 ho varslar ei komande
 Rædsle-Stund.

 Mammonsprestane
 folnar i Gru,
 men kann ikkje frå
 sine Vegar snu.

SIDE: 215

 All Stad renn
 den raude Elv;
 all Stad Blotmennar
 bleike skjelv.

 Dei Hjelp må vone
 av Mammon, sin Herre;
 dei dyrkar han meir;
 dei blotar verre.

 Dei ofrar Guden sin
 alt Slag;
 dei blotar ukjend
 og kjend i Lag.

 Dei ofrar kjende,
 dei ofrar kjære;
 dei ofrar Samvit
 og Elsk og Ære.

 Dei ofrar Sanning
 og Sæle-Von;
 dei ofrar Fâr
 og dei ofrar Son.

 Alt dei på Jordi
 kjært kann få,
 når Mammon krev det,
 so lyt det gå.

 Dei ofrar og so
 i Bøn talar:
 "Hjelp oss, frels oss,
 allmegtige Dalar!"

 -- -- Volva stoggar
 for Leike-Tram,

SIDE: 216

 der Kvende vert ofra
 i Last og Skam.

 Veslemøy græt,
 i Hjarta krenkt;
 so vondt hadd' ho aldri
 trutt eller tenkt.

 Halvnakne dansar
 med Skrik og Styr
 desse arme daudvigde
 Offerdyr.

 Syng og dansar
 med ubljuge Faktir
 for alle lausgjevne
 Råskaps Magtir.

 Dansar og syng
 med Flogs og Gap
 og øser og eggjar
 til Ukjurskap.

 So må dei arme
 på Ferdi ned
 eggje og draga
 andre med.

 So må dei selde
 til Blot seg laga
 og andre med seg
 i Dauden draga.

 Til fram dei vert slæpte
 for Altarfot
 sulka og skjemde
 til godt Blot.

SIDE: 217

Veslemøy.

Tala, Syster, so vert eg sterk!
Mæle ditt er so mildt.
Seg, kven er desse Sælingar arme,
som for seg hev bytt so illt?

Systeri.

Mammonstrælane sankast hit
frå alle Livsens Kantar:
Snyltrarar, Snytarar, Rente-Iglar
og Tjuvar og Spekulantar.

Herrar som lìver på Jord i Mak
av Armod som svelt og slit,
må sårt svide i Svarteheimen,
der Angesten brenn og bit.

Og hardt må dei Syndarar bøte
i djupe Helvit-Grunn,
som falska Mat for svoltin Mage
og Mjølk for Barnemunn.

Alle dei stygge Snyltredyr,
som livde av anna Folks Daude,
må lide meir enn nokon veit
i Svåvelheimane aude.

Stygt dei spillte sin Livsdag
for Mammonsløni skral;
Sjæli gjordest eit Reknestykkje,
og Næsten vart eit Tal.

Stygt dei spillte sin Livsdag,
der i sitt Kav dei stunde;
Sjæli gjordest ei Kaupmannsbok,
og Næsten vart til Kunde.

SIDE: 218

 Kjem dei Fram
 på ein Plass skùm,
 der syndige Mennar
 lid streng Dom.

 Kjeringar arge,
 Skrukke-Skinn,
 Rivtonn-Tryne,
 hev trengt seg inn,
 hev trengt seg kvar
 til sin Mann fram
 og kallar og skjeller
 utan Skam;
 skjeller med Magt,
 so det ryk og renn
 og gøyser ut yvi
 dei bleike Menn;
 Fleggja byd
 av Hjartans Grunn
 og brùker den verste
 Slarvemunn;
 Skamord auser
 og Nidstev slengjer,
 hekser og høgg
 og hædeflengjer;
 glefser, glibbar,
 grin, gryler,
 fleggjer og lær,
 flirer, fyler;
 ertar med atalle
 Ord som sting,
 neiser med skamlege
 Stygge-Ting;
 hækjer, hyner
 og hundelæt,
 til arme Sellar
 på Slutten græt.

SIDE: 219

 Dei græt av Sinne
 og Skam,
 kann knapt få Orde
 fram;
 og fær dei eit Ord
 inn sprengt,
 straks vert det imot deim
 rengt;
 og dylja dei ikkje kann,
 at her sine Meistrar
 dei fann;
 d'er hardt; og i Harm
 dei yler
 og gruffar og ille
 gryler.

Volva.

 Seg di Sut,
 Syndar; kvi græt du?

Klagesong.

Øle-Bit og Ormestyngir
ille full' svide kann;
men eitrande arge Kvinnetunga
er sjølve Helvites Brand.

Eiter av Øle og Skorpion
brenner som beiske Lut;
men stingande kvasse Kvinnetunga,
den held me aldri ut.

Veslemøy.

Kva hev dei synda som lid den Skam,
og kann ikkje for seg svara?

Systeri.

Dei vonde forgiftige Bladmenn er det,
som her må so ille fara.

SIDE: 220

Det var deira Ros og Ære,
og det var å vera stor:
å kunna skjote med Eiterpilir
og pine med rengde Ord.

Løynmyrding var deira Hugnad,
og Prisen den av deim vann,
som visste med Sløgd kvar Dag å finne
det Orde som drap sin Mann.

D'er dei som på Jordi laga
dei nidfulle Fareblad
og let deim fljuge til Folke-Eggjing
som Gneistar frå Stad til Stad.

Dei laga og frå seg sende
Vondske som vide fór,
Nidskriftir stygge som fyller Heimen
med Harm og herjande Ord.

Laga og frå seg sende
til alle som taka gat,
atalle, eglande Farebladi,
som fyller Verdi med Hat.

Nivlheim.

 Ned-yvi hallar
 Myrke-Heimar
 igjenom tettnande
 Tòku-Eimar.

 Ned-yvi hallar
 Myrke-Land
 til Nivlheim kalde
 med Nåe-Strand.

SIDE: 221

 Til Nivlheim kalde,
 det nifse Rike,
 der Draken uler
 i Nåe-Dike.

 Aldri er dèr
 Dags Meim;
 det er den skùmaste
 Skoddeheim.

 Aldri er der
 Dags Rand;
 det er det tettaste
 Tòku-Land.

 Som Muskregn våte
 heng inn av Hav,
 Kaldskodda gøymer
 Lande av.

 Som Regnslufs um Hausten
 vinter-surt
 Kaldskodda løyner
 Lande burt.

 Volva glid fram;
 alt seg ter;
 djupt gjenom Nivl-Natt
 Veslemøy ser.

 Illfysin er
 den Rædsle-Stad;
 det slafsar og renn
 med Regn og Slad.

 Skinnvengje-Skap,
 Eiter-Kinglar

SIDE: 222

 tvist og stilt
 i Skodda vinglar.

 Likfugl flaksar
 med blåe Vengir;
 olme Udyr
 med Augo rengjer.

 Det kraumar og kravlar
 rundt i Ring
 med ult Kryp
 og ufysne Ting.

 Der kulsar kruksne
 dei dømde daude
 og vèd i Snøslaps
 med Føtar raude.

 Det renn og det driv;
 det sutlar og skvalar.
 For Veslemøy mildt
 Systeri talar:

 "Kaldt det er
 der me gjeng inn no;
 d'er Sjølvhugen hard
 som iser so.

 D'er Sjølvhugen hard
 og hjartelaus,
 som so her æveleg
 frøyste og fraus.

 Det Regne som dryp
 or Sky-Tyngd grå
 er Tårir som fell
 der ovan frå.

tvist: tyst.

frøyse: få til å frjose.

SIDE: 223

 Det Regne som droplar
 or Skoddesveim
 er Vonløyse-Gråt
 frå Mannaheim.

 D'er Vonløyse-Gråt
 som fell so kald
 frå Jordi tyngd
 under Herre-Vald.

 D'er Vonløyse-Gråt
 som fell so sår
 frå Folki som trotnar
 i Trældoms Kår.

 So fell Gråt
 alle Dagar
 frå trotne Folki,
 som fåfengt klagar.

 Fell og mengjer seg
 smått um Senn
 med Blod-Å som hit
 frå Mannheim renn.

 Blod-Å som hit
 frå Mannheim sig
 av Hèr-Herjing
 og Rans Krig.

 Blod-Å som sig
 hit frå Jord
 av Hèr-Herjing
 og Folkemord.

 Gråt seg blandar
 med Blod som strøymer;
 Nå-Brunn fyllest;
 Nåstrendar fløymer.

SIDE: 224

 Nå-Brunn fyllest,
 der Draken skrik;
 Nåstrendar fløymer,
 fulle av Lik."

Veslemøy.

Kven er dei villande Vå'ar
som sviv her i Våt-Roggs Sky?
Og seg, kva må dei so mødde draga
der fram gjenom Søyledy?

Systeri.

Daude Kroppar dei so må draga
der fram åt Nåbrunns Vik;
Kroppar av fallne Hèrmenn er det
åt Draken som sliter Lik.

For Ufreds Drake, i Nåbrunn svelt,
so må dei i Djupheim træle,
av di dei øydde for Folki på Jord
Hugnad og Heimesæle.

Hèrulvar er det og Blodmenn,
som rana Jord og Fe;
Heime-Liv og fredsamt Arbeid
dei under seg tråkka ned.

Hèrulvar er det og Blodmenn,
som røva Bøndar bleike;
Bøn dei møtte med Bile kvass,
og trampa og trælka dei veike.

No gjeng dei sjølve trotne
og trælar i mødde Kav,
lik Folki arme som dei på Jordi
so tungt å bera gav.

SIDE: 225

Naud lid dei i Nåe-Dalar
i Skoddeheimen kald,
som yvi Brørar i Mannaheimen
råde vilde med Vald.

Vondt hev dei åt seg laga
og Mein seg i Nåheim lagt,
som yvi Brørar i Mannaheimen
råde vilde med Magt.

Dei som herdest til Djevlar
på Jordi eller i Hel,
lide må den Vonløysa tunge
i djupaste Djupheim fæl.

 Fram gjenom Natti
 stilt det ber;
 all Stad Hamar
 flakkar og fèr.

 Flakkar og fèr
 Vegen stygg
 med kvar sine Syndir
 på tyngde Rygg.

 Kvar hev si Minning
 frå Livs Verke;
 men alle hev dei
 det same Merke.

 Kvar hev si Sut
 til Synde-Hyre;
 men alle er dei
 merkte til Dyre.

 På Nåstrendar vide
 det stend kvar Dag

SIDE: 226

 for Hér-Draken hóle
 eit hardt Slag.

 Det glamrar av Våpn
 all Tid;
 dei taper og vinn
 kvar-si Rid.

 Hèr-Lurar ljomar
 og Egle-Song;
 dei vinn og taper
 kvar-sin Gong.

 Kvar-sin Gong
 dei fell eller flyr;
 i Flokkar døyr Mennane
 der i Myr.

 Døyr i harde
 Bane-Ridir;
 vaknar upp att
 til nye Stridir.

 Folnar og døyr
 i kalde Gru;
 må upp att til same
 Ståke snu.

 All den Daude-
 Rædsle og Kvide
 må upp att dei der
 kvar Dag lide.

Veslemøy.

Kva slæst dei fyri? Og kven skal vinne,
når ein Gong dei Enden når?

SIDE: 227

Systeri.

Endelaust tøygjer seg denne Striden;
det er som på Jordi vår.

D'er Hat mot Hat, som med Hemn mot Hemn
kveikjer einannan upp,
so um det døyr på den eine Sida,
på hi Sida skyt det Knupp.

Ingin vinn og alle taper,
det kann dei sjølve sjå;
endå i æveleg Strid dei kivast
og rivast og slitast må.

 På Hovmannsdinsa
 gjeng Dansen glup
 på Moseduk skral
 yvi Avhols Djup.

 På Hovmannsdinsa
 gjeng Dansen lett;
 fyrst dei stanar,
 dei gjenom dett.

 Råds-Dy heiter
 ei Blautmyr fæl;
 der søkk og bliv
 so mang ei arm Sjæl.

 Magthavar-Fèni
 er næste Rast;
 so mang ei arm Sjæl der
 vart sitjande fast.

 I Doms-Dike ingin
 til Botnar gjeng;

Fèn: "Sump".

SIDE: 228

 dei søkk ikkje heilt,
 som halvt heng.

 I Domsdike-Galgar
 det hurglar og tyt;
 dei heng ikkje heilt,
 som halvt flyt.

 Angest og Naud
 er all Stad å sjå;
 so kvar for sin Urett
 lide må.

Veslemøy.

Når fekk dei det stygge Merke,
dei hev i sin Panne-Svord?

Systeri.

Den Dagen si Sjæl dei Dyre ofra,
til Velde å vinne på Jord.

Då fekk dei av Dyre den Runemagt,
at Urett til Rett dei vende,
og rådde sidan med Velde villt
og tvinga og batt og bende.

Med Dyre Hjelp under Drake Vakt
dei trygge det Velde visste;
men Merke fekk dei i sine Skallar,
og Fred og Fridom dei misste.

Dyre måtte dei tena
og Dyre Truskap sverja
og lyde Dyre i smått og stort
og Magti åt Dyre verja.

SIDE: 229

Åt alt som Dyre elskar
dei reiste Støttur og Slott;
men Sanningsvitne og Guds Profetar
slo dei ihel med Spott.

Dei gjorde Urett som Dyre baud;
åt Magti letta dei Byrdi;
men kom Vorherre i fåtøk Naud,
so berre stengde dei Døri.

Dei dømde gali å vera godt
og Lovi tøygde og rengde;
dei lét dei store Syndarar gå
og trutt dei småe dei hengde.

Det er dei syndige Styresmennar,
som døyvde Liv i Land
med Tvang og Tyngslur og Uretts Kravi
og Bendsle og Snøre-Band.

Lide må dei i Nivlheim,
i Kalddjupe gruggi og gruti,
som skygde med Tyngslur og stengde med Tvang
Soli frå Folke ute.

Lide må dei i Nivlheim,
i Kalddjupe vått og grått,
dei harde, vonde Styresmennar,
som lagde um Jordi Nott.

Lide må dei i Nivlheim,
som bygde med Stein og Stål
fagre, ljose Mannaheimen
um til eit Fangehòl.

 Fram sviv dei yvi
 den Svarm av Draugar

SIDE: 230

 til Dyre som sìt
 på dei sju Haugar.

 Der ligg i Nedfall
 ein gamall By;
 enn lyfter seg morknande
 Tårn mot Sky.

 Enn lyfter seg Borgir
 og Leikar-Hus
 og Tempel-Bygningar
 halvt i Grus.

 På Høgste-Haug
 yvi Gamle-Torg
 ligg den mosgrodde
 Rådhus-Borg.

 Der sìt Dyre,
 det store,
 skræmelegt,
 underleg vori.

 Høgt det ruvar
 frå Bakke-Braut;
 bundi sìt det
 keikt og kaut.

 Bundi sìt det
 breidt og bovi;
 Løve-Bùl hev det
 og Drake-Rove.

 Rova seg veivar
 i Bøyg og Sving
 lang og skjoldklædd
 Haugane kring.

SIDE: 231

 Tøygjer seg sidan
 ut og att,
 til burt ho myrknar
 i Nivlheims Natt.

 Bùlen lyfter seg
 fremst på Topp
 med tvo Hovud
 på ein Kropp.

 Det eine er Hovud
 av Vargen grå
 med Keisarkrone
 der ovan-å.

 Det andre er Hovud
 av Reven fin;
 Pavekrona
 der upp-å skin.

 Hovud til anna
 stundom kvæser,
 skjeglar, glefser,
 grin, fræser.

 Men Inkje ved Strid
 dei vinn eller vann;
 det veit dei og blidkar seg
 best dei kann.

 Ikkje i Sjølvstrid
 kann Dyre vinne;
 Hovudi blidkar seg,
 heite av Sinne.

 I Krig ein må
 med seg sjølv halde Fred;
 det skýnar og veit dei
 i Helvite med.

SIDE: 232

 Ytst stend Hirdi:
 Dronningar fride,
 Kongar og Keisarar,
 Bispar blide.

 Det er som dei skjelv
 i den isande Vind;
 med' djupt dei seg krøkjer
 for Herren sin.

 Keisarar, Kongar
 i Kåpur vide
 striglar Dyre
 um Bog og Side.

 Striglar Dyre
 um Bog og Kne;
 rundt ikringum
 Bispane kved.

 Stend i Radir
 for Dyre og kved,
 svingar med Røykverk
 og til det bed.

 Pavar stig fram
 i stort Skrud;
 messar for Dyre
 som for ein Gud.

 Dronningar høge
 svarar i Kor
 og dansar for Dyre
 i tunt Flor.

 Bundne dei er
 til Herren sin alle;
 han Merke sitt ser
 i kvar Skalle

SIDE: 233

 Alt i Gledskap
 og Glans seg ter;
 då peikar Volva,
 og Veslemøy ser.

 Dei Hirdfolk ho ser
 med Lovsong i Munn
 for Dyre, dei hatar
 av Hjartans Grunn.

 Ser kor med Høgtiding
 hardt dei seg leitar
 og under Kinn-Måling
 Blod sveitar.

 Og kor under Smiling
 og Ord fine
 dei lid den verste
 Helvites Pine.

 Hat og Rædsle
 og Angest fæl
 hauk-rid og hakkar
 kvar Hovmannssjæl.

 Dei hatar Dyre
 med Herjeklo
 og tannkvasse Blod-Gapi
 båe tvo;
 knurrar i Løynd
 mot det tunge Velde,
 men slepp ikkje frå;
 er merkte og selde.

 Hate er sterkt,
 men Rædsla vinn;
 blåkald ho ligg
 um kvart Kinn.

SIDE: 234

Veslemøy.

Kven er dette stygge Dyretroll
med Hovud tvo yvi Herdi?

Systeri.

Det er den skråvande Heimsens Magt,
Rike av denne Verdi.

Sterkt er Dyre, um bunde det sìt,
som var det ein Fange berre;
det nyt næst Mammon Ære og Ros
og Elsk hjå den vonde Herre.

Frå honom hev det Magti si;
ved honom Gud det svor
Ufred, og Rike sitt eigi sette
i Staden for hans på Jord.

Veslemøy.

Men Kross det hev yvi Kronur?
Og Bispar ikring det må smjuge?

Systeri.

Med Krossen, det stal, og det heilage Namn
vil alt det under seg ljuge.

Men Bispar og Pavar som lider her
sin Dom på denne Gjerdi,
d'er dei som gjorde Guds-Rike sjølv
til Rike av denne Verdi.

 Frå alle Nivlheims
 Myrar og Flæe

SIDE: 235

 kjem Helsar-Lag
 med Talur og Kvæde.

 Hit dreg dei seg seint;
 burt rekkjer dei fort;
 dei smeikjer so søtt,
 dei gjøler so stort.

 Men løynleg alle
 vrid seg i Pine
 og sveitar Blod
 yvi Lygnine sine.

 Og under Festsong
 og Helsarskrål
 høyrer Veslemøy
 Klagemål.

 Og Bønir mot Dyre,
 som sveik deim so ille,
 og Upprørsrop
 og Trugsmål ville.

 Men Dyre skvakkar
 med tver Lått:
 "alt de tenkjer,
 det veit eg godt."

 Dyre flirer
 med Augne-Rengje:
 "banne meg vel
 og banne meg lengi!

 Di meir de bannar,
 di meir de lid;
 og det er min Hugnad
 all Tid."

SIDE: 236

 Helsaran' bøygde
 burt dreg
 den lange Leid
 og den tunge Veg.

 Dyre skìl
 som ein Skimt or Sky;
 glytter rædd
 mot det veike Gry.

 Varge-Augo
 raudt brenner;
 Dyre stirande
 Volva kjenner.

 Uling gjeng
 gjenom Nott;
 høgt gøyr det Hovud
 grått:

 Spåmøy som Tidine
 veit og ser,
 spå meg du skal,
 fyrr burt du fèr.
 Suti mi veit du,
 som aldri spaknar:
 Velde, eg åtte,
 sårt eg saknar.
 Meinsleg det gjeng
 og mindre enn godt:
 alt på Jordi
 vert veikt og smått;
 våkt det gjeng
 og all Tid verre:
 ingin på Jord
 er lenger Herre;
 sund kaurast Heimen
 i Rike som Bygdir,

SIDE: 237

 Dvergar kliv upp
 på alle Høgdir;
 kløyvd er Magti
 og kløyvest meir,
 Små-Magtir vert det
 fleir og fleir.
 Ille var det,
 og hardt eg sytte,
 då Keisar og Pave
 Magti bytte;
 sidan Herrane
 all Stund
 meir og meir
 skifte ho sund,
 til dess dei no
 på det allra siste
 halve Magti
 til Folke misste.
 Jordi hev tapt
 sine Tindar og Berg;
 alt er flatt
 og Dverg yvi Dverg;
 ille gjeng det
 og alltid verre;
 no er snart
 Ålmugen Herre.
 Tidine er
 meir enn vonde;
 alt er Skrap
 og Borgar og Bonde;
 alle styrer
 og ingin rår,
 ingin yvi
 dei andre når;
 ingin er Cæsar
 og Gud på Jord;
 ingin Tyran;
 ingin stor.
 Volve som veit

SIDE: 238

 Tide-Vendi:
 når fær
 denne Armod Ende?
 Når døyr
 denne Borgartid kyrr;
 når veks meg Cæsar
 veldig som fyrr?

Revehovude.

Høyr, Volve, det eg segjer deg:
den rette Cæsar, det er eg;
i dette Teikne er mi Magt;
ved det er alt meg underlagt.

Eg ein Gong rådde Vargen fritt;
seg når vert Velde heilt att mitt?
Guds Jarl eg er på Jordi all;
ved dette Teikn eg vinne skal.

 Reven messande,
 blid i Ferd, 
 tyder på Krossen,
 som Volva ber.

 Vargehovude
 grin stygt;
 då høyrer det Volva
 kveda høgt.

Volva.

 Kløyvd sìt du,
 og klovne skal du;
 morkne, visne;
 Domen er fallen.

 Mene, tekel
 Magtine skreiv deg;

SIDE: 239

 Udyr var du;
 ingin deg saknar.

 Vond Tid,
 Våde-Tid;
 Grå-Alder,
 Græme-Alder!
 Mammon den tunge
 Mannheim tråkkar,
 jamnar med Jarnhæl
 Jordi flat;
 kry gjeng Konge
 Kræmaren no;
 Vakthund viljug
 du vaktar hans Kjellar.

 Minkande møder seg
 Mannaætti,
 vinn seg frå vondt
 til verre alltid.
 Sæle ho slepper
 og Sut seg avlar
 og naknare Naud
 for Nøgdi rike;
 for Herre-Hugnad
 i hardare Trældom
 stridande tungt ho
 strævar seg ned.

 Men midt i den mødde
 Mannaheimen
 fritt lever
 Freds Rike;
 aukande då,
 når det andre minkar,
 sterkt ved ein Cæsar
 du seint skýnar,
 han som mot vondt
 vinn med godt

SIDE: 240

 og Verdi tok
 med Teikne dette.

 Høgt lyfter Volva
 den vigde Stav;
 det sokk gjenom Nivlheim;
 det tagna av.

 Høgt lyfte ho Teikne;
 det lyste mildt;
 Nivlheim tagna
 og sturde stilt.

 Då gjekk ein Gufs
 gjenom Rome;
 det hiksta i Natti
 skùme.

 Varghovude byste
 seg:
 "ved dette Teikne
 vann eg!"

 Då lyfte seg Skolt
 og Skalle;
 Gapi opna seg
 alle.

 Vidopne Gapi
 stod,
 og heile Helvite
 lo.

Volva.

 Teikne deg kløyvde;
 klovne skal du;
 Rike, du rana,
 reiser seg nytt.

SIDE: 241

 Mene, tekel
 Magtine skreiv deg;
 i Lygn vann du,
 i Løynd kverv du.

 Dyre knurrar
 og illt seg ber;
 Volva med Møyane
 av fer.

 Lengst i Nord
 stig Frostheimen grå
 med Isberg som Eggir
 og Spir å sjå.

 Isberg gløser
 i Kaldgòva der
 som Eggir og agande
 Spir og Sverd.

 Under Høg-Egg sìt sveipt
 i rimkvit Kjol'
 Hel-Herren sterke
 på Keisar-Stol.

 Andlite er
 som i Hat isna;
 Veslemøy kald
 ved den Syni visna.

 Um Hovde som brattreist
 stig og rett,
 ei Iskrone glimar
 som stjernesett.

 Um Ringen ei Løynskrift
 blank seg dreg;
 Volva les:
 "Eg Mot Deg."

SIDE: 242

 Kring honom dansar
 dei arge Djevlar;
 fuse på vondt
 dei vandt seg hevlar.

 Veslemøy kviskra
 til Systeri snøgt:
 "seg, kann her vera
 so mykje stygt?"

 Barmen snører seg
 kvævd og kald:
 "hu! her hev det stygge
 Einevald."

 Det var so det sveiv henne
 Sinn og Sans;
 aldri såg ho
 so fæl ein Dans.

 D'er skakt og skeivt,
 d'er vrangt og vindt,
 d'er sleipt og kaldt,
 d'er skrukkut og skrint,
 d'er Kryp som krabbar,
 og byksande Dyr
 og Trollskap frå fælslege
 Eventyr;
 d'er Draken skjoldklædd
 og Ormen svinn;
 d'er Bustefeldar
 og Raggeskinn;
 d'er Hettur og Horn
 og Brodd og Bryne
 og Bløyg og Ugg
 og Trant og Tryne;
 Ape-Armar
 og Hestelegg,
 og Luggar og Faks

SIDE: 243

 og Bukke-Skjegg,
 Halsar hole
 og Nakkar tette
 Varge-Vembar,
 aldri mette;
 d'er trollstore gløsande
 Augo ille,
 Eld-Augo grøne,
 Blod-Augo ville,
 Rivtennar, Kløar,
 Rovur i Ring,
 Skinnvengir, alle
 skræmslege Ting;
 det dansar, med Uling
 som Øyro villar
 av Gap som på Løvur
 og Krokodillar,
 dansar og svansar,
 svinsar og sviv
 um Stolen, der Hel-Herren
 stirer stiv.

 Men styggedans ville
 stoggar brådlegt;
 Ord stig
 inn-argt, utòllegt.

Hel-Herren.

Volve du vise, høyr og seg kva Tidi mun lide;
lengi eg sat; og hardt meg Lengting sliter i Hugen.
Seg meg um Tidi er nær; um han gjèl snart, den sotbrune Hane,
varslande Striden, då han som hev Rome mitt teke skal falle.

Ende-lause skrid i roleg Gang gjenom Verdi,
seint som Uksar for Plog, dei seige gråe Årtusund,
eitt for eitt. Eg mæler og tèl og reknar og gløymer;
ventar Stundi med tòl-laust Mod og æveleg ventar;
aldri mi Tid kjem.

SIDE: 244

 Sant nok; eg råder og rikjer
yvi den vide Jord. Eg er denne Heimsens Fyrste.
Meg med dei mange Namn og mange Hamar som dårar
kvar etter Hug og Smak og Vit, meg tenar dei trottugt,
Storfjølden all, i Borg, på Børs, i Læger og Kyrkje.
Futar eg hev i Mengd og Tenarar all Stad på Jordi,
Fyrstar og førande Menn, Riksstellarar, Tenkjarar, Skaldar,
Prestar og fyrst og fremst min beste Lokkemat Kvinna.

Men kva nyttar det alt. Eit framandt Velde hev lagt seg
tungt yvi meg og mitt. Sjølv sìt i Nivlheim eg bundin,
slìten i Uro og heit Harm; og dei som meg tenar,
hughalve gjer dei det, og rædde og uglade oftast,
elte av Samvits Agg og Angest som løynleg gneg deim.
Trygt dei ikkje meg trur. Det andre Velde deim skræmer,
tyngjer til Slutt deim ned og øyder all deira Vinning.
Aldri Tenaren min fær hugheilt Løni si njote;
rædd han fæler ei Magt, som lurer og frå honom lempar
meir til sist enn han vann.

 Ein Gud i Band og i Trældom
sìt eg her til Spott. Og Tenarann' mine er bundne
liksom eg. Det tòlte og bar eg mykje for lengi.
Aldri Ro i min Hug eg fær, fyrr Stundi er komi,
då med Hel-hèren fram eg gjeng og Himilen stormar,
leggjande under meg alt; med Rett, for då hev eg Magti.

Fri vil eg stå og sterk, og frie skal Mennar meg tena;
fri skal den store Lyst yvi Verdi grenselaust fløyme
utan Trege og Sut for deim som er mine av Hjarta.
Eg er Gud og rår; min Vilje er Livslov og Lagnad;
gjenom Ævur og Tid og Rom gjeld mitt Ord åleine;
ingin sèt meg Mein i Mannheim, Hèl eller Himil.

Då er Verdi fri og sterk, og Live fær Helse,
løyst av Rædsla sjuk og Samvits pinande Uro;
fritt då rullar Blod med Elsk og Hat gjenom Årir;
heit brenn Hug i Strid for glødande Eigin-Vilje;
veikt og skralt og mildt lyt døy og det sterke skal vinne;

SIDE: 245

Gudar og Djevlar veks på Jord og Gjerningar store,
Våe-Verk eg Ville-Leik som lyser til Himlen.
Då er det komi, Rike mitt. Spå, Volve, når kjem det?

Volva.

 Upprørar er du
 alle Dagar,
 Liv-Øydar,
 Lov-Vendar,
 Mot-Gud,
 Mot-Krist,
 Brjotar som ikkje
 Byggjar kann vera.
 Eigna-laus
 annans Rike
 råde du vil,
 rive du laut;
 vondt veld du,
 vinn aldri.
 Langt frå dei låge
 Leidine dine
 Veg til Guddom
 viste ein større.
 Bøygd ber
 beint den Veg
 gjenom døkke Dalar
 til Dag fram,
 alltid upp,
 merkt med dette.

 Volva lyfter
 det vigde Tre;
 med Jammer søkk Nivlheim
 i Skodda ned.

 Med Jammer søkk Nivlheim
 i Skodde-Skygd;
 Volva med Systrane
 stig mot Høgd.

SIDE: 246

Uppveg.

 Dei stend millom Morgon-
 skyir og ser
 løyste Sjælir
 som upp fèr.

 Løyste Sjælir
 i kvite Lin
 som upp stig
 i Morgonskin.

 Frå Jordheims Dalar,
 der spreidt dei vankar,
 smått um Senn
 dei saman seg sankar.

 Saman seg sankar
 frå Berg og Skjer
 som kvite Fuglar
 på Flytjeferd.

 Enno heng Saknad
 i Hugen att
 og Gru frå den myrke
 Daude-Natt.

 Enno hev Saknad
 og Sæle Strid;
 sår er Skilnad
 og Løyningsrid.

 Sorgmild gjeng Song
 um den ljose Ferdi;
 blidt dei helsar
 til Avskil Verdi.

 Sorgmild gjeng Song
 i stille Bårur;

SIDE: 247

 Augo doggast
 med Minne-Tårur.

 Upp seg lyfter
 den kvite Ferd;
 den siste Sorgi
 Hugane skjer.

 -- -- Meir etterkvart
 gjeng Stigen gjegn,
 og meir leikar Sol
 gjenom Tåre-Regn.

 Lengtande stig
 Vandrar fegin;
 Regnbogar byggjer seg
 yvi Vegin.

 Under Regnbogar
 gjeng dei inn
 i Himil-Høgdir
 til Herre sin.

 Trygge, glade
 midt i si Sorg
 når dei stigande
 Himilborg.

 Høgare svell
 Songen glad;
 dei helsar sin Fridom
 med Siger-Kvad.

 Løyste, lyfte
 Sjæline kved;
 dei helsar med Fagnad
 den store Fred.

SIDE: 248

 -- -- Men sùme kjem utrygt
 i einsleg Ferd
 og tvilar, undrast:
 "gjeng vår Veg her?"

 Dei stig, stoggar,
 ser seg ikring:
 "kann vår Veg gjera
 so høg ein Sving?"

 At dei skulde treda
 Himil-Bru,
 er noko som ikkje
 dei kann tru.

 Fram gjeng dei for Volva
 med Uro-Tale:
 "du segje oss Veg!
 Me fer visst gale."

 Volva peikar
 mot Skybergs Kamb:
 "for stigande Sjælir
 ber Uppveg fram."

 "Ja no," smiler Systeri,
 "er det Tid
 til Glede for deim
 som stod sin Strid.

 No stig dei i Siger-
 Lin
 åt Høgdi der Guds Ljos
 skin.

 No stig dei lett under
 Bogar
 åt Høgdi der Guds Ljos
 logar.

SIDE: 249

 Herrar frie
 av Verdi
 fer dei den gode
 Ferdi.

 Løyste av Trollheims-
 Snara
 vinn dei det
 som skal vara.

 Her er den vigde
 Stad,
 der Sorgi tagnar
 glad."

Veslemøy.

Aldri høyrd' eg so ven ein Song;
aldri var eg so sæl;
kann Mannaborn slik Hugnad njote,
kven gjev seg då meir til Hel?

Aldri høyrd' eg so sæl ein Song;
aldri drøymd' eg slik Fagnad;
Syster, kven er dei Heilagmenni,
som fær denne ljose Lagnad?

Systeri.

Dei var ikkje Heilagmenne
meir enn du eller eg;
arme Synde Sjælir var det,
som valde den gode Veg.

D'er dei som med Sut og Saknad
 -- den heite sterke Lut -- 
fekk vondt og stygt og smått og ureint
svidt seg or Hugen ut.

SIDE: 250

D'er dei som ofra Live
og so det vann og trygde;
d'er dei som i Striden mot sjølve-seg
sjølve-seg nye bygde.

 Dei stend for Inngangen
 høg og stor;
 der yvi les dei
 eit ljost Ord.

 Dei les yvi Inngangen
 høg og prud:
 "Her kviler dei sæle
 som søv i Gud."

 Som Sjæline stigande
 Høgdi vinn,
 der stend Sankt Peder
 og viser deim inn.

 Han fagnar kvar Sjæl
 med Helsing blid:
 "velkomin heim
 frå den store Strid!"

 "Velkomin heim,
 og vel vere deg,
 som fann og fylgde
 Meistarens Veg!"

 -- -- Sùme modigt
 slær stort på;
 Sankt Peder læt det
 med godom gå.

 I kved ein Konge
 med kvass Tone:

SIDE: 251

 "eg kristna eit Land;
 kvar er mi Krone?"

 Til svarar Sankt Peder:
 "inn du smett,
 for du gav den fåtøke
 Enkja Rett."

 Ein Riking ropar
 med djerv Bøn:
 "eg bygde sjau Kyrkjur;
 kvar er mi Løn?"

 "Du slepp," lyder Svare,
 "Helheims Naud,
 for du gav den sjuke
 Stakkaren Braud."

 Ein Prest stig fram:
 "Er Domaren du?
 Ég hadde den einaste
 rette Tru."

 "Gakk inn, du Son min,"
 Sankt Peder kved;
 "du førde ei fatik
 Kjering Ved."

 Men til dei bljuge
 som knapt seg vågar
 inn under hans ljose
 Augne-Logar,
 til Sjælir rædde,
 ned-sedde på Jord,
 talar han milde
 Trøyste-Ord.

 Ein Arming stotar:
 "eg er ikkje verd -- ;

SIDE: 252

 det var kje mi Meining
 å koma her.

 At hit eg er drìvin
 må vera ein Spott;
 eg hev visst aldri
 gjort noko godt.

 Eg er nok for ring
 ein Mann til dess;
 alle sa
 eg var lite tess.

 Fant var eg og skifte
 med annan Fant
 det vesle eg hadde;
 det er nok sant.

 Men det sagde alle
 som visste det rette,
 at Ugagn helst
 eg gjorde med dette.

 Eg skulde pint
 på mitt Smør og Mjøl
 og lagt meg upp Pengar
 og tenkt på meg sjølv.

 Send meg av
 til mitt rette Rom!
 Ser dei meg her,
 fær eg verre Dom."

 Sankt Peder med ljose
 Augo lær:
 "Velkomin, Son;
 du er heime her.

SIDE: 253

 For deg og dine
 du sleit som ein Mann,
 og skifte med deim
 som mindre vann.

 Det Grautfat du godsleg
 med Stakkaren skifte,
 er betre enn både
 Bøn og Skrifte.

 Herren i Naud
 til deg kom;
 du fagna han vel,
 du gav han Rom.

 Herren kulsa
 i Vinter-Sut;
 du gav han din siste
 arme Klut.

 Her hev du lagt upp deg
 Skatten din;
 di gange du trygt
 til Kvila inn!"

 Rædd skjelv den arme
 Synde-Sjæl:
 "du tek imist;
 eg høyrer det vel.

 Såg eg Herren
 i Naud og Trong?
 Hev eg hjelpt honom
 nokon Gong?

 Anna å minnast
 eg Stakkar hev;
 kor greider eg vel
 dette Syndebrev?"

SIDE: 254

 Sund riv Sankt Peder
 Synde-Breve:
 "det Naudi du gav
 er Herren gjevi."

 Han smiler høg
 i sitt Bispeskrud:
 "det gode du auka;
 gakk til Gud!"

 Ein annan stig fram:
 "D'er nok altfor visst;
 eg ser eg er farin
 reint imist.

 Eg skýna meg ikkje
 på Teologi;
 og Kyrkja kom eg nok
 sjeldan i.

 Eg hadde knapt
 noko vidare Tru;
 so d'er nok best
 di fyrr eg fær snu.

 Eg var som ein Granskar, -- 
 um det Ord gjelder;
 kom elles ikkje
 langt med det heller."

 Sankt Peder svarar:
 "Du hev den Ros:
 du var av dei Vismenn
 som auka Ljos.

 Trutt du søkte
 og ærleg stod
 og fast, og hadde
 til Sanning Mod.

SIDE: 255

 Her er Kjelde
 og Utfalls Os
 for Sanning; gakk inn
 og finn meir Ljos!"

 Ein annan kjem;
 vil òg snu;
 høyrer kje hit;
 hev ikkje Tru.

 "Eg laga Musikk;
 kva skal dei med den,
 desse høge, heilage
 Bønemenn?"

 Sankt Peder smiler:
 "du gjekk og drøymde,
 og gjorde godt
 og burt-att det gløymde.

 Det fagre du dyrka
 med Liv og Blod;
 det fagre er Gud;
 han vil vera deg god."

 Undringsglade
 dei då seg vågar
 inn gjenom dei strålande
 Høgport-bogar.

 Vågar seg fram
 i glad Snøgd
 Vegen som ber
 til den høgste Høgd.

SIDE: 256

Veslemøy.

Sæle mi Syster, du segje meg sant
det no eg vil deg beda:
kor kann desse arme Mannaborn
nå denne høge Gleda?

Den Kvardags Stakkaren full av Synd
og urein og stygg og fæl,
kor kann han her i Ljos få kvile,
kvitklædd og rein og sæl?

Systeri.

Den Kvardags Stakkar med Syndi si
seg inn i den Reinleik tøygde,
og ofte han på si Stakkars Vis
i Kjærleik sin Vilje bøygde.

Dei mùna seg fram ein Mùn, so tidt
dei døyvde eit eggjande Ord,
og mana burt ein Illske-Tanke,
og Hemnsverk frå seg svor.

So tidt dei gløymde sitt eigi
og Større-Kravi lydde;
so tidt dei styrkte det fagre på Jord
og ufint og ufjelgt flydde.

Kvar Gong dei vann på vesalt og vondt
dei klæddest i Reinleiks Skrud;
og når dei auka Fred på Jordi,
dei var ein Stråle av Gud.

Veslemøy.

Eg bed deg vent, mi sæle Syster,
du spyrje den Spå-Møy milde:
der inn i det ljose Rike med deg
ei Stund so gjerne eg vilde.

SIDE: 257

Systeri.

Volva ruggar sitt kvite Hovud,
sveipt i det svarte Flor;
og var du det høgste Heilagmenne,
den Bøni er for stor.

Ho ser på deg, den høge,
med Sorgmod i Augneferd:
Lìkamen må du av deg leggje,
fyrr inn du gange her.

Uppe i Høgheim strålar Gud
som tusund Solir um Tind;
du kunde aldri det Ljose timja, -- 
då vart kjær Syster mi blind.

Uppe i Høgheim klingar Gud
som Verdi var tonande Strengir;
det minste Vék av den Allheims Samklang, -- 
då vaks deg Engle-Vengir.

Det minste Vék av den Allheims Samklang
fløymande rein og rik, -- 
du kunde kje lenger Jordi tòla
med alt hennar Skrål og Skrik.

Veslemøy.

Aldri ber dei meg Barn til Skirsle,
og aldri stend eg Brud;
gjerne døyr eg i denne Stundi,
um eg må skòda Gud.

Systeri.

Det ser eg i djupe Volve-Augo,
din Tråd er ikkje ut-spunnin;
og aldri må du deg ynskje løyst,
fyrr rette Dagin er runnin.

SIDE: 258

Volva.

 Heil av Helferd
 du heim fare;
 Bòd og Ærend
 du bera skal.

 Vel veit du
 Visdoms Vegar;
 Livs Leidine
 lagdest for deg.

 Gjeng med Jalm
 yvi Jordi Dom:
 alt vert uppbrent
 som inkje duger.
 Heimen i Hat
 og Hugsott gløder;
 av øydest
 i Ufred Verdi.

 Men løynt og lognt
 med Lidir svale
 fritt ligg det fræge
 Freds Rike.
 Størst stend
 millom store der,
 ikkje Herjar
 men Heimfredar,
 ikkje Brennar,
 men Byggjar og Bøtar,
 Avlar og ikkje
 Øydarvarg;
 Herre heiter
 høgast den,
 som Lov lyder,
 han lagde for seg,
 og Vinnar den,
 sin Vilje tvingar

SIDE: 259

 og Hugen hardvikte
 held i Taum.

 Sæle dei spake
 som sitt ofrar! -- 
 erve dei skal
 og eige Jordi.
 Stor den sterkaste
 stig or Duldo,
 sankar sine
 frå sùd og nord,
 frå Vald vinn deim
 og Velde gjev deim,
 heilagt hegner
 og høgt tryggjer,
 Mannheim midt
 i Mordheim vigjer;
 alt i Kjømdi
 han er for Synte;
 Røyster i Audni
 ropar hans Namn.

 Fylg dei fredsame
 fram gjenom Striden!
 Einslege fer dei,
 men endå sterke.
 Sæl eg deg segjer,
 du Sannings-valde;
 godt skal fylgje deg;
 far i Fred.

 Burt bleiknar Volva
 i Morgonglans,
 og er ikkje meir
 for Syn og Sans.

 Veslemøy held
 kjær Syster i Hand;
 lett sviv dei yvi
 det ljose Land.

SIDE: 260

 Sjælesong gjeng
 under Kvelvar stilt;
 det dreg so mjukt,
 det svæver so mildt.

 Sjælesong stig
 under Kvelven linn;
 varme fell Veslemøy
 Tårir på Kinn.

 -- -- Alt løyser seg upp
 i Ljos som skjelv
 og Song stor
 under høgan Kvelv.

 Veslemøy veit ikkje
 kor det er vori;
 ho sigler i Sky;
 ho er på Jordi.

 Ho kviler i ljosnande
 Vakning blid;
 fast i Hand
 hev ho Syster si.

 Ho kviler i linne
 Vakning kurt;
 Systeri ljosnar
 med Smil burt.

 Ljosnar med Smil
 burt og kved;
 stilt det syng
 som or Lufti ned.

SIDE: 261

Systeri.

No må me skiljast, kjær' vene Syster;
Morgonsol renn for deg.
No have du Fred i ditt unge Hjarta,
og sæl du vandre din Veg!

Seg det du såg i Syni di
i Høgheim og Djupe-Dike:
Verdi vinn me når upp me gjev ho,
og Rettferd søkjer og Rike.

 Enn heldt Veslemøy
 Handi varm
 fast og tett
 uppunder sin Barm.

 Heldt Handi fast
 med bedande Ord;
 då var det Handi
 til Gamle-Mor.

 Gamlemor bøygd
 for Sengi sìt;
 då var ho so glad,
 ho av Glede grét.

 "Å, vaknar du, Veslemøy?
 Å, er det visst?
 No trudde eg plent
 eg hadde deg misst.
 
 Kvit låg du og still
 i Dagane sju; -- 
 å nei, er det visst?
 å nei, er det du?"

SIDE: 262

 Mangt talar dei tvo
 der yvi Sengi;
 Veslemøy kviler
 godt og lengi.

 Og som ho att
 vinn Magt og Mæle,
 ho fortèl sine Synir
 fagre og fæle.

 Moderi stirer
 på Dotteri bleik:
 "Gud Takk, at du slapp
 frå den Leik.

 Heilag må du
 visseleg vera,
 som ut vart vald
 til so stort å bera."

Vis-møy.

 Åt Folke som sankast
 av vide Bygd
 fortèl ho dei Synir
 frå Hel og Høgd.

 Ein Morgon styrkt
 ho stend av si Seng
 og til sitt vanlege
 Arbeid gjeng.

 Ho er den ho var;
 men fredsæl Ro
 ligg som ei Lysning
 um henne no.

SIDE: 263

 Ho er den ho var,
 men ei Linne
 hev lagt seg um hennar
 Minne.

 Ho fylgjer Lærdomen
 mild og streng;
 ho elskar den Vegen
 ho stilt gjeng.

 I annsame År
 stellar ho Môri,
 til dess ho henne
 lyt fylgje åt Jordi.

 So stullar ho einsleg,
 i Framvon glad;
 Venir hev ho
 all stad.

 Ho strider og strævar,
 spinn og syr,
 og hjelper og steller
 Folk og Dyr.

 Ruslar ved Vogge
 og Sjukeseng;
 hugsar og hyggjer um
 alt som treng.

 Men ein Ting vart tung
 meir enn Von:
 å tilgjeva henne
 som tok han Jon.

 Ho stridde og stridde;
 Viljen var rein,
 men Kjøte det veike
 lagde Mein.

SIDE: 264

 Ho tenkte so tidt:
 no er det gløymt.
 Men berre so var det
 djupare gøymt.

 Ho tenkte: no hev eg
 ned det lagt.
 Men upp att det glødde
 med meir Magt.

 Ho stridde og stridde;
 Viljen var god;
 men djupt sat Syndi
 i Kjøt og Blod.

 Då hjelpte Vårherre
 med Bråe:
 tok Jon ifrå deim
 båe.

 Då hjelpte Vårherre
 med Ro:
 tok Jon frå deim båe
 tvo.

 Det var som det løyste seg
 Band av Barm;
 det lettna; ho vart som
 so god og varm.

 Veslemøy tilgav;
 ho kunde no;
 då vart ho um Hjarta
 so varm og god.

 Ho tala til Enkja:
 "lat vondt vera gløymt.
 Eg ber ikkje Agg.
 Det er alt som drøymt."

SIDE: 265

 Enkja stilt
 i Gråt stod:
 "no hev Gud skilt
 millom oss tvo."

 Veslemøy eldest
 fort ifrå då;
 men enno dei kann ho
 på Kyrkjeveg sjå.

 Ho studrar ofte
 med Duk og Stav
 til Kyrkja og helsar
 Jon i hans Grav.

 "Du var den fyrste
 og vert den siste,
 dess meir meg kjær,
 av di eg deg misste.

 Du var mi Sorg;
 eg var di Brud;
 no eig eg deg heil
 og rein for Gud."

 Gjerne ho lìver;
 glad vil ho døy;
 til Vismøy er vorti
 Veslemøy.

Ein Fritenkjar.

I.

Jolaftans Kvelden sat Presten Vangen med Huslyden sin
i Storstogo, som var flidd til Helgi. På Bordet brann
tri Ljos; eit Bilæte på Veggen, som synte den nyfødde
Frelsaren i Betlehemsstallen, var umvunni med ein Krans
av Grankvistir. Huslyden var ikkje stor; det var Presten
og Kona hans, og Dotter hans som heitte Ragna; og so
var der en Framandkar, Herr Balle, Kandidat i Teologien
og Hjelpeprest hjå den Gamle. Han var Ungkar og skulde
halde Jol hjå Overhyrdingen sin.

Dei sat og svalla saman og venta på fleire Jolegjestir.
Det var tvo Studentar som skulde koma frå Kristiania;
den eine var Hans Vangen, Son i Huse, stud. theol.; den
andre heitte Eystein Hauk, var Son åt Provsten og like
eins teologisk Student.

Av Talen lyddest det som Eystein Hauk nyst var komin
heim frå ei Utlandsferd. "Det er i Rom han hev vori,
veit eg?" sagde Balle. "Ja; men mest i Paris," svara
Presten. "I Paris? Er der noko for ein Teolog å gjera
i Paris?" spurde Balle. "Hm," meinte Presten, "Hauk
vil vel studere Tidsåndi; og det kann visst me Teologar
trengje um." -- "Å ja; det er fulla godt å kjenne sin
Fiende," meinte Balle. "Hm," sagde Presten. -- "Ja
Tidsåndi kann me so visst ikkje vente nokon Venskap av,"
heldt Kapellanen fram; "og difor meiner eg det er vår
Plikt å stride imod ho; for det som ligg på Botnen

SIDE: 2

der, det er Hat, Hat -- til Kyrkja og til Kristus." -- 
"Der kann vera noko i det De segjer," sagde Gamlen.
"Men De meiner då vel ikkje at det skulde vera rett å
'stride mot Tidsåndi', som De segjer, frå Preikestolen?
 -- Eg for min Part hev aldri våga meg til å bera slikt
fram i Guds Hus."

"Ja; det er ikkje so godt å segja. Ein Kristi Tenar
treng Visdom; -- men han treng likso vel Mod. Sions
Vaktmenn ...."

Det banka stilt på Døri. Dei skvatt halvt upp; det
måtte vera Hans.

Men det var ikkje Hans; det var Skulelæraren Gabriel
Vikstad. Han var millom dei tjuge og tretti, mìdels høg,
ikkje fast bygd; han steig inn stillt og ustødt, liksom ein
som kjenner at han ikkje lenger er på sin eigin Grunn;
Andlite var myrklegt, Augo skygge; han såg ut som han
ynskte seg vel ute att. Då han hadde helsa, bad han
orsaka, at han "kom på ei slik Tid" -- "De kjem just
til rett Tid!" meinte Presten -- "og i ei slik Ærend."
Ja kva Ærend han då kom i? -- Jau, han kom og vilde
få ein Attest.

Det hekk so ihop, at han just idag hadde fengi Brev
frå ein Kjenning um at han burde søkje Klokkarposten i
Nærdal; det var ein god Post som det var Von um at
han kunde få. Men det var so stutt att av Søkjingstidi,
at han måtte få Breve avstad straks, dersom her skulde
vera Tanke um, at det kom fram i rett Tid. So hadde
han vorti nøydd til å uroe Presten på sjølve Jolaftanskvelden.
Han var leid for dette og bad på nytt um
Orsaking; men det galdt um so mykje for honom, at han
ikkje hadde sétt seg onnor Råd.

Han tala fort, kaldt og knapt, liksom ein som er arg
for at han lyt beda um Beining av Folk, som han helst
ikkje vilde hava noko med. Presten stod straks upp og
fylgde ut på Kantore. "De vil frå oss no?" sagde han.
"Å -- , ein lyt tenkje på Livemåten," meinte Vikstad.
"D'er vel so," sagde Presten, -- "liksom me Latinarar
segjer: ubi bene ibi patria, der ein hev det godt, der hev
ein sitt Fedraland." -- "Ja ja," sagde Læraren. "Elles

SIDE: 3

er eg no kjend der burte fyrr." -- "Det er sant," sagde
Presten.

Han skreiv ein god Attest; Læraren takka og vilde betala.
"Nei," sagde Presten, "eg vil inginting hava." "Jau;
Rett skal vera Rett," sagde Læraren. Presten stirde på
honom; han undrast på det kaldvorne i Tonen og i Åsyni.
"Eg tek ikkje Pengar for slikt, -- minst på ein
Kveld som i Kveld," sagde han. "Nå, som De vil, Herr
Pastor," svara Læraren; "men dette er ikkje med min
gode Vilje." Presten lo litt; Læraren såg ustødt på
honom. "God Natt, gledelig Fest," sagde han og gjekk
åt Døri. "Nei nei, kjære Vikstad!" ropa Presten, "De
lyt Då smaka på Jolegrauten med oss!" -- "Eg segjer
mange Takk; men eg er alt bedin ut ein annan Stad.
Godnatt -- og Takk!" Han bukka og gjekk. "Ein stiv
Kar," tenkte Presten.

Då han kom inn att, sat Kapellanen og tala med Frua
og Ragna om Lærarane og Prestane. Ragna stod på, at
ho lika best slike som Vikstad, som heldt på sin Sjølvvyrdnad
og aldri kraup eller prøvde å snikje seg inn hjå
sine Overmennar; Balle sagde ja til dette, men meinte
like vel, at etter det 4de Bòde var det kvar Lærars Skyldnad
å vera undergjevin og lydsam mot Presten sin og
ikkje meine seg å vera Jamliken hans. Presten lagde
seg her inni Samtalen, og sagde, att etter hans Tru var
Vikstads Ulykke helst den at han hadde ei altfor sterk
Kjensle av å ikkje vera Likemann med Presten. "Ja,
ja! -- der hev me Tidsåndi!" meinte Kapellanen.

II.

Vognramling dùna; Vogni køyrde fram for Døri, og alle
sprang upp, Prestfolke i stor Glede. Men Ragna vart
noko raud. Ein Minutt etter stod både Hans Vangen og
Eystein Hauk i Stogo; Hans armtokst med Foreldri og
Syster si og var overlag glad; Hauk helsa fint og blidt
som ein Kjenning i Huse og bøygde seg framifrå djupt
for Ragna.

SIDE: 4

"God Kveld i Huse og glad Jolehelg!" ropa Hans. "Her
er den store Utlandsfararen og vise Mannen Eystein Hauk,
og der" -- han tydde på Kapellanen -- "er den strenge
Guds Mannen Balle, Kapellan no, Prest sidan, tilslut Bisp,
ein grunnmura Teolog og ein sann Studnad for Kyrkja i
desse sundrivne Tidir. Dé vil koma godt til Lags, dersom
dé ikkje kjem i Slagsmål um Serspursmål."

Der vart Prat og Lått; Frua skjenkte Vin; dei framande
kom til Sæte; snart var Borde yviskipa, og so bar det inn
i Matstogo, der Jolegrauten og Jolefisken stod og rauk i
store Fat og "venta på Folkehjelp". Presten las Bordbøni,
som ikkje vart høyrd på med vidare Åhug. Ragna
og Balle sat mest og glytte etter Hauk; men Hauk glytte
på Ragna, og Frua såg på Hans, um han hadde vaksi
noko det siste Åre, og um han hadde komi seg i Hold
og Venleik.

Den som tala mest ved Borde var Hans. Hauk var
heller fåmælt. Presten spurde so smått etter um Utlandsferdi
hans; han svara greidt, men stutt, og ofte i so
sløgtenkte Ordelag, at det var vandt å finne ut hans
rette Meining.

Kapellanen vilde òg gjerne høyre frå Utlande. Koss
stòd det til med Kristindomen i Frankrike? -- Å, so
ymist. Det var der som her: der var Folk av alle Slag.
 -- Men var då ikkje Stormengdi ukristne? -- Å, av
upplyste Folk var det vel minste Flokken, som ein kunde
kalle kristne. -- Men Live der nede? Var der ikkje svært
med Rotinskap og Tuktløyse? -- Å, når ein rekna ifrå
visse Lag, i visse Byar, so kunde det vel vera på Lag
der som andre Stadir. -- Jaso. -- Balle skjegla ustødt
burt-på Hauk og tala ikkje vidare med honom sidan.

Då dei kom frå Borde vart det framsett Ettermat med
Vin; Pipa kom og fram. Samrøda gjekk like radt; men
det var enno Hans som svalla mest. Han var ein frisk,
glad Gut; Mori sat og hugga seg med å sjå på honom.
Presten og Balle sat og røykte; glytte av og til burtåt
Hauk, som sat noko ifrå ved eit mindre Bord og småsvalla
med Ragna. Prestane var meir tegjande, og Balle
såg ut til å like seg lite, alt um han prøvde å tvinge

SIDE: 5

seg. Hans forstod dette og lo. "Bry dykk aldri um
Hauk," sagde han. "Han hev vori i Paris han, og lært
Franskdom, so no likar han best Kvendelag; men berre
bie eit lite Grand, so vert han snart norsk att, held seg
til Pipa og Glase og læt Kvinnfolki hytte seg sjølve."
Balle beit seg i Lippa; Presten små-mylte: "Ungdomen
er meir bljug av seg her i Norig," sagde han.

"Det er sant," tok han atti; "du hev vel lesi denne
nye Novellen, "Virginia", som Folk hev venta so lengi
på?"

"Virginia? -- huff! det er ei fæl Bok," svara Hans og
smilte.

"Fæl?" sagde Kapellanen frettande.

"Det er ei Skandalbok! -- segjer Kristiania. Ho hev
reist heile Byen å Ende. Ho riv ned på Ægteskape,
segjer dei, på Moralen, på Samfunde ... eg hev aldri
set Kristiania so moralskt som i desse Dagar."

"Hm," sagde Balle, "Kristiania er i det store og heile
ein moralsk By."

"I denne Tid er han det! Den unge Diktaren er seld
for Livstid. Mennane forbyd Kjeringane å lesa Boki, og
Kjeringane forbyd Døtrane det ..."

"Og so les dei allesaman?" sagde Presten.

"Javisst! Kjeringane les og blæs: pøh! den Diktaren
kjenner ikkje Live! og Døtrane, dei vene små Englane,
dei les og segjer: kjære, er det nokon Ting? Me hev
då lesi verre Bøkar enn den?"

"Men so fortel kva Boki gjeng ut på," sagde Presten.

"Ho gjeng ut på, at ... at gifte Folk skal elske
kvarandre," sagde Hans fult.

"Å hå! -- den frie Kjærleiken!" ropa Kapellanen.

"Javisst! den frie Kjærleiken. All sann Kjærleik er fri,
segjer den Galningen til Diktar."

"Høyrer De, Herr Pastor?" sagde Balle. "Våre eigne
Diktarar tek òg til no -- ; lat oss agte oss! -- So vedkjenner
han seg vel den 'frie Tanken' òg då?" spurde
Kapellanen.

"Det er greidt," svara Hans. "All Tanke er fri, segjer
han. -- ikkje berre tollfri."

SIDE: 6

"Han trur ikkje på Gud naturlegvis?"

"Eg tvilar på det; men det var endå ikkje det verste."

"Ikkje det -- ?"

"Nei; for det er mange i Kristiania som ikkje trur på
Gud. Men denne-her Diktaren trur ikkje på Djevelen
dessmeir!" -- Hans lo som eit Barn åt det Andlite Kapellanen
sette upp; Presten såg strengt på Hans, som
no slo Augo ned og tagde.

"Uvêre veks," sukka Kapellanen. "Diktarane våre
hev fyrr haldi seg reine for desse gudlause Tankane, alt
um dei dessverre ikkje alltid hev havt det rette Syn
på Kristindomen, og serleg hev vori inne på grundtvigske
Vildringar; men no -- no ber det på onnor Leid.
Ser De Upprørsåndi, Herr Pastor? Høyrer De, kor dei
riv og slit i sine Band og reiser Rygg mot alt som er
høgt og heilagt, ja gjeng Storm mot sjølve
Samfunds-Grunnvollane?"

"Gud betre oss," sukka Presten; "det ser ikkje gildt ut.
 -- Er her noko nytt i Bladi?" spurde han, liksom til å
koma burt frå denne Samrøda, som tydeleg tyngde
honom.

Hans sprang ut og kom strakst inn att med Avisur.
Ei av desse var fransk; den valde han ut åt seg sjølv;
Resten gav han Balle.

"Ser du, Fâr," sagde Hans med ein Skulemeistarmine,
"vil ein hava Politik, so må ein åt Frankrike. All
annan Politik er berre som eit Attergny av den. Frankrike
er Europa, Frankrike er Verdi!"

"Høyrer De, Herr Pastor?" sagde Balle, "høyrer De,
kor den franske Ånd tek til å få Magt? den franske
Ånd, som alltid hev vori eitt med Rationalisme og
Revolution?"

"Her er eit Stykke som vil gjera Herr Balle godt!"
ropa Hans. "Det er ikkje godsnakkande og vide vasande
som våre norske Bladstykke; der er Eld og Brand her;
du kjenner liksom knytte Næven attum Ordi, buin til alt
dersom det knip. Slikt kallar eg Politik!"

"Å du er ein Galning," sagde Presten "Kom med
det."

SIDE: 7

Hans las upp eit Stykke mot dei prestlynde eller klerikale,
og Stykke var svært radikalt. Det gjekk serleg ut
um, at Prestane og Kristindomen måtte ut or Folkeskulen,
so sant her skulde vera tenkjande på sann Folkeupplysning.
Kristindomen hadde gjort det han kunde gjera no;
heretter låg han berre i Vegin. "Fridom og Sjølvmagt"
var Hèr-rope for Mannsens Ætt; dei kunde vera fagre
nok, mange av dei Draumane som den nye Tidi tvinga
oss til å sleppe; men Ljos og Liv og Sanning var då
tie Gongir fagrare enn alle Draumar.

Kapellanen sat og mylte og såg i eit av dei norske
Bladi. "Her stend det same," sagde han. "Nei, vel -- ?"
"Jau, det same, -- og endå ikkje det same. Det norske
Blade hev stròki eller stellt på alt, som handlar endefram
um Kristindomen; Resten er likt." -- "Ha-ha-ha!"
lo Hans; "for Lurifaksar!"

"Ja dei er kloke som Slangar," sukka Kapellanen. "Her
kann me då tydeleg sjå kva som under bur. Det er
løynt burt i Politik; men Åndi kann dei ikkje dylja: det
er just denne same franske Helvitesåndi, Upprørsåndi,
Djevelsåndi, som reiser seg mot sjølve den lìvande Gud.
Ser De det, Herr Pastor? Ser De kor heile denne Fridoms-
Politiken, dei kallar, er bòrin og gjenomsyrd av den
gudlause Upprørsånd? -- I Sanning, det vert meg meir
og meir klårt, at det gjeld for oss Sions Vaktmenn -- 
no meir enn nokosinn fyrr -- at me vaka ... og beda."

Presten sat og grunda. Han såg tyngd og sorgfull ut.
Det vart for stilt for Hans; han sette seg burt til Hauk
og Ragna. Kapellanen såg ut til å like dette, og vart
meir roleg.

"Kjære Herr Pastor," sagde han um eit Bìl, "so sant
som der skal vera Sanning i Arbeide vårt -- ja, dette
Spursmåle dreg seg meir og meir inn på meg -- , so
sant der skal vera Sanning i Arbeide vårt: at me skal
vaka yvi Guds Hus og Folk, -- kann me då tegja og
vera rolege, når me ser ei Åndsmagt, slik som denne,
koma dragande inn-imot oss, -- ei Åndsmagt, som so
endefram er bygd på Heidindomen og so klårt syner

SIDE: 8

sitt sataniske Upphav? Hev me Lov til det? Kann me
forsvara det for vår Herre og Gud?"

Presten tagde og tenkte. "Det er eit leidt Spursmål,"
sagde han tilslutt; "vår Herre gjeve oss Visdom!"

"Amen," sagde Kapellanen.

III.

Det leid til Sengjetid; Balle gjekk. Dei tvo Studentane
fylgdest upp-på Soveromi sine; Presten var og med.
"Du hev vaksi på Utlandsferdi di," sagde han til Hauk,
då dei gjekk upp Troppi. "Kann hende," sagde Hauk.
"Ja ja; det friskar å koma ut," meinte Presten.

"So vil eg òg avstad!" ropa Hans. "Du Villstyringen,"
sagde Presten; "du kom berre til å fjasa deg burt du."
 -- "Å, Live der ute kann nok gjeva Ålvor," meinte
Hauk.

Hans gjekk åleine inn på sitt Rom; Presten fylgde
Hauk inn på hans. "Fann du mykje der ute som kunde
vera gagnlegt for Prestlærdomen din?" spurde han. "Å
 -- der var visst nok å finne." -- "Du vil vel halde
Fram med Prestlæra?" -- Hauk tagde litegrand, såg so
upp og sagde: "Nei."

Det gav eit Rykk i Presten. Men han tok seg att.
"Du tek ei ny Lære då?" -- Hauk lika ikkje denne
Frettingi; han visste ikkje kor Presten vilde av. "Nei,"
sagde han; "eg vert Bladmann." -- "Bladmann? ...
Hm." Presten tagde; stod med Ljose i Handi og såg
nedpå det; Munnvikine hans skalv i småe, uvisse Rykk.
"Ja -- ja; ein Bladmann kann og gjera mykje godt ...
når han stend på den rette Sida." -- "Visst kann han
det." -- "Det er ... i eit liberalt Blad?" -- "Naturlegvis."

Presten sette Ljose frå seg; tagde; gjekk att og fram
eit Bìl og liksom togg på ein Tanke. Tilslutt kom det.

"Høyr Hauk ... eit ålvorsamt Ord. -- Eg ser du
undrast på at eg er so spurvis; men ... det er ikkje
so godt for oss her ute på Lande; ein gjeng og ber på

SIDE: 9

so mangt og fær so sjeldan noko vita. -- Seg meg ...
trur du, at denne nye Fridomspolitiken i Grunnen er
ukristeleg?"

Hauk drog umerkeleg på Aksline. "Er det den norske
Fridomspolitiken, De talar um?" -- "No ja, for det fyrste
den ..."

"Den norske Politiken når ikkje so langt som til det
religiøse Spursmåle," sagde Hauk. "Ein kann vera Fridomsmann
i Norig um ein so er Mormon. Dei ymse
Livstankar er skilde åt her. Folk er sundbytte i Småbitar;
dei trur eit, veit eit anna, vil eit tredje ...
og so gjeng det alt ut i det gamle. For den Skuld kann
De vera trygg, Herr Pastor, då visst for denne Mannsalderen."
Der var noko underleg kaldt yvi Mannen
som han stod der, totte Presten. "Men," heldt han fram,
"når Politiken vår veks og vert slik som ... ja, som
du vil hava'n ... Med eit Ord: heile den nye Fridomspolitiken,
den europæiske ... trur du den er ukristeleg?"
Det var slik Uro yvi Presten, at Hauk laut mest læ, samstundes
som han hadde vondt av den gamle Mannen.
Han svara noko mildare: "å, nei, -- ikkje ukristeleg. Han
læt dei Spursmåli vera. Kyrkja skal vera for det ho er;
Staten skal berre stelle med sine eigne Sakir." "Men
Staten skal tyftast på heidin Grunn?" "På sin eigin
Grunn -- ja." -- "Hm. Ja-ja. Du fær orsaka. Det låg
meg på Hjarta dette; eg laut frette di Meining med. -- 
Godnatt!" -- Presten gjekk, seint, ustødt, i urolege Tankar.
Han kjende seg kald og sår.

Men Hauk murra noko for seg sjølv um Tronghausar
og Nærsyn. Det vert nok ikkje greidt å sleppe frå
desse gode Folk på ein skikkeleg Måte, tenkte han.
Den som endå kunde ljuge!

Men so kom han til å tenkje på Ragna att. Han
gløymde Tronghausane og Politiken og Kyrkja og alt ihop.
Ragna var vaksi upp til ei herleg Møy i dei tvo Åri
han hadde vori ute. Han hadde lika henne fyrr; men
no var det noko reint anna. Ho var hugtakande. Ho
var eit Under. Han hadde set hundra og tusund, men
ikkje ei som var so frisk og varm og rein og god, so

SIDE: 10

elskeleg mild, so heilt ut Kvinne. Det var det same med
alt; men henne måtte han hava.

Han sovna blideleg inn, og drøymde at han bygde ei
Kongsborg åt Ragna. Men Borgi vart til ei Kyrkje; og
i Koren stod gamle Fâr hans og lyste honom i det store
Bann, so det gjekk Torebrak uppunder dei høge Kvelvane.

IV.

Den Natti sov ikkje Gamlepresten stort. Han gjekk
att og fram i Kammerse sitt og tenkte.

"Når det kjem til Stykke," sagde han til seg sjølv,
"so hev nok Balle Rett. Der er noko illt og vondt i
denne Tidsåndi. Der er noko djevelskt. Berre sjå no
som denne Eystein Hauk ... denne snilde, hyggjelege
Guten ... han er ikkje attkjennande. Han er frosin til
Is ... og hærd til Stål ... sleip og glatt som ein Orm
... Det stod slik Kaldhjelm av honom, at han gjorde
meg reint sjuk. Ingin Respekt ... Gud veit korleis han
enno kann halde fast ved si kristne Tru. -- Dei kallar
det Fridom, Humanitet; men det er ikkje det; det er Hat
... Dei vil rive av seg alle Band, som Balle segjer,
gjera Uppreist ... Uppreist mot alt som er fagert og
godt, mot Gud, mot Trui ... Det er forskræmelegt! Og
den frie Elsken ... den frie Tanken ... Kristindomen
ut or Barneskulen -- nei! det er Fienden sjølv, som rasar.
Fridomstankane i mi Tid, dei var ikkje slik. Dei var
varme og fagre. Der var Hjarta i deim; dei gjorde oss
gode og glade." Han skok seg, liksom til å riste Kaldtokken
av seg.

Skulde ein tegja til slikt? Skulde ein rolegt sjå på
at denne vonde Ånd åt seg inn i Folke? Eller skulde
ein som ein Guds Svein lyfte Orde og Anden sitt Sverd
mot denne forgiftige Basilisken? -- Han las i Bibelen og
i Luther. So stod han upp att og gjekk. Klokka slo
Gong etter Gong; den gamle Mannen høyrde ikkje Klokka.
Han tenkte på det store Andsvare. Var det ikkje å
vanhelge Guds Hus og den heilage Stolen, dersom han

SIDE: 11

drog Dagsens Ståk og Strid derinn? Var ikkje han sett
til å vaka yvi Orde og Lærdomen, men ikkje til å vera
Domar i denne Heimsens Tvistemål? -- Men Kyrkjefolke,
den Kristi Brud som han skulde vakte, men som
stod midt i ei vond Verd og tok Skade på Sjæli, når
slike vonde Gustar bles? Skulde ikkje kvar Sjæl på
Domsdagen bli kravd av hans Hand? Og var den ein
god Hyrding, som vel heldt Vakt mot Vargen, når Vargen
kom farande i sin rette Hám, men lét Augo att og
tagde, når han kom klædd i Sauepels og létst vera av
det gode? -- Han las på nytt i Luther. Tilslutt lagde
han seg på Kne og bad; bad lengi. So reiste han seg,
såg audmjukt mot Himilen og sagde: "som du vil, Herre!"
Han sette seg i Armstolen, trøytt men glad; so fekk han
ein litin Blunder. Men snart gråna Dagen i Aust, og
han vakna.

Då det tok til å ringje gjekk han åt Kyrkja; han var
bleik, men roleg og mild. Bøndane såg på han og
helsa, djupare enn vanleg. Prestkona og Ragna kom ei
Stund etterpå; Hans og Eystein endå noko seinare.

Jolepreika var eldfull og god. Han tala um Englesongen
"Fred på Jordi". Dei hadde sjeldan høyrt den
Gamle so gild. Men til Slutt kom det noko som vekte
ymis Undring.

"Kjære Kristne," sagde han, "korleis er det i våre
Dagar med Freden på Jordi? -- Å, mine Brørar, me
veit det altfor vel. Freden er burte frå oss; han er
kvorvin; vonde Magtir rører seg i Tidi. Djevelen er ute
og freistar på nytt Lag Mannen til å eta av Kunnskapstrêe
og rive seg laus ifrå Gud. Agta deg, agta deg,
kjære Brôr! Agta deg for dei falske Profetar, som forkynner
eit nytt Evangelium og lovar deg "Fridom" og
"Upplysning" og alt godt, ja lovar deg Gudeverd og Velde,
når du berre vil eta av det bannlyste Tre! Dei gjev
seg ut for Får, men dei er innvertes gløypande Ulvar.
Dei lovar deg Fridom, men dei gjev deg Trældom, Syndetrældomen
som er den verste Trældom av alle; dei lovar
deg Sæld og Lykke, men dei stèl deg burt Prå honom
som åleine eia Sæle og Fridom for vår arme Ætt. Dei

SIDE: 12

lovar deg Tryggjing og Vernd mot alt Hardstyre og all
Ovmagt; men dei gjev deg gladeleg i hans Magt, som er
Fâr åt alt Hardstyre og all Urett, han, som er Manntynaren
ifrå Upphave. Kjære Kristne! Lat oss vaka og
beda! lat oss prøve Åndine, um dei er ifrå Gud! Lat
oss stengje Øyro og Hjarto for dei falske Røystir og dårande
Galdresongar, som lyder til oss frå alle dei myrke
Djuv og Avgrunnar i denne vonde Heimen! Lat oss
ræddast for denne ville og syndefulle Fridomshug, som
frå Adam av hev vori den djupe og sanne Kjelda til all
vår Naud! Lat oss beda um "Fred på Jordi"; for då
fyrst kann òg vår gode Herre Gud hava Hugnad i Mannsens
Ætt." -- Dermed slutta han.

Hauk sat og beit seg i Lippa; han fekk vel fara sin
Veg med same no, tenkte han. Det vart ikkje godt for
honom å vera i Prestegarden etter dette. Dessutan var
det vel den Tullingen Balle som kom til å vera Herre i
Huse no. Hadde Gamlen tøygt seg so langt, so hadde
han i Grunnen sleppt Taumen.

Men so var det Ragna. Ragna måtte han tala med.
Og so fekk det skure. Han fekk låtst som han ikkje
hadde lagt noko Merke til Slutten av Preika; og gjekk
ikkje det, so vart her vel alltid ei Råd til å vride seg
frå det. Ein fekk i det heile venja seg til å tegja
her. I dette Samfunde var nok dette den einaste Utvegen
òg, um ein vilde få gjort nokon Ting.

Han gjekk frå Kyrkja att so snart som det på rimeleg
Måte lét seg gjera.

V.

Det var Middagslag i Prestegarden. Alle som kom
takka Presten for den gilde Jolepreika; og serskilt vart
det takka for den Slutten um Politiken. Balle kom med
eit stort Høgtids-Andlit, bøygde seg djupt og takka Presten
med høgt Mæle for at han so tydeleg hadde avsagt Freden
med dei Helvites Åndsmagtir som i desse Dagar kom
snikjande inn mot Kyrkja og Guds Folk. Tilslutt kom

SIDE: 13

Futen, Herr Flint, kjend som gamall Fritenkjar og elles
ei stor Vyrdløyse, farande i full Stas, flaug like på Presten
og takka honom på same Måten. "Desse forbanna
Radikalistarne," sagde han -- han var fæl til å banne,
Futen -- "øydelegg alt for oss, både Autoritet og Kultur
og Autoritet og ... alt som heilagt er, so det var på
høg Tid at Herr Pastoren tok i. Eg hev tenkt på det
lengi. Det er Religionen og Kyrkja som skal berge oss.
Me hev ikkje anna å halde oss til; neigu um me hev.
Difor hev eg alltid havt stor Vyrdnad for dei Ting. Takk
skal De hava, Herr Pastor, og hald fram som De i Dag
tok til. Det er på Tidi, som sagt!"

Han slo sine feite Hendar ihop so det klass. "Ikkje
sant, Herr Kapellan?" -- han snudde seg til Balle. "Jau,
i den Ting kann eg halde med Herr Futen," svara denne.
Desse tvo kom no i Prat ei Stund; Presten tala med
Bøndane og såg glad ut; so bar det åt Borde. Futen
vilde straks til med Maten, og banna på at det aldri
fanst slik Mat nokon Stad som på ein norsk Prestegard;
so vardest han at dei hine sat og las Bordbøni, og so
freista han å gjera som dei. Hauk var i Beit med Låtten;
for det høvde so uheppeleg, at Futen kom til å sitja
rett imot honom ved Borde. Men Futen "las", og las
vel so lengi som dei hine; slutta so med eit halvhøgt
"Jesu Namn" som var meint på å høyrast yvi heile
Borde.

"Ja, som sagt," tok han i; "Kristindomen er ein stor
Ting, ei ålvorsam Sak. Det hev eg alltid sagt. -- Nei,
nei, for delikat Supe, Frue! -- Kva meiner no De, Herr
Hauk?"

"Um Kristindomen? eller um Supa?" svara denne.

"Um Kristindomen naturlegvis! for um Supa kann det
ikkje vera meir enn ei Meining. -- Ah ! superb!"

"Eg meiner det er best me held oss til Supa so lengi,"
sagde Hauk.

"Ja visst," svara Futen; "men Kristindomen,det er ein
vigtig Ting, og det gjeld um å få den Saki klår for
seg, som det stend i Avisa. Det er eit brenn -- hæ-hæ!
 -- eit brennande Spursmål, ser De! -- Jamenn er det det."

SIDE: 14

"Brennande Spursmål duger ikkje til Maten," sagde
Hauk.

"Ja -- hm!" tok no ein av Storbøndane i; "det som
er visst er, at her må vera Orden i Lande; og skal
me hava Orden, so må me hava Kristindom; for miste
me Kristindomen, so vilde heile denne råe og agalause
Mugen reise seg, og so var det ute med både Lov og
Rett. Det vart reint rådlaust å lìva på den Måten.
Eg vil berre segja liksom når Husmennane vilde gjera
Uppreist mot Gardmennane ..."

"Javisst!" skreik Futen, "dé gjekk frå Gard og Grunn
alle Mann! Høyrer De, Herr Student? Sjølve Åsrud
med sin simple Menneskeforstand skýnar dette!"

Hauk nikka og lo.

Åsrud kjende seg Kar og heldt fram:

"Og dersom desse Husmennane og Radikalane fekk
Røysterett og kom på Thinge, ja so Gud hjelpe både
Prestar og Kristindom og Øverheit og all Ting! Det var
reint som i den franske Revolusjonen, det. Eg vil regtigt
segja Presten Takk for dei gode Ordi han sagde i Dag,
og eg tenkjer flest alle vil vera med på dette."

"Husmannane og?" spurde Hauk.

"Hm -- ! ja ... Ja, dersom dei visste sin eigin rette
Bate -- hm."

Hauk glytte uppå Presten. Denne sat tagall og høyrde
på, og såg ikkje lenger so glad ut. Stakkars Gamlen,
tenkte Hauk; no er han komin i godt Selskap.

Kapellanen tok Orde.

"Hm. -- At Kristindomen er den einaste sanne Grunnvollen
for all Folkelykke, det er det vel ingin her som
tvilar på." Han stana lite og såg søkjande burtpå
Hauk. "Me er alle av Naturen sjølvstyrne og sjølvlynde;
og denne Naturens Vanart vilde fyrst rett syne seg, dersom
me ikkje hadde den ævuge Sanning, Guds heilage
Ord, som tuktar og agar vår vonde Natur og lærer oss
den store Kunsten å bøygje oss, krossfeste vår
eigin Vilje, og vyrde den Rett og Skikk som Gud
sjølv hev sett, både i Kyrkja og i Borgarsamfunde. Berre
slepp litegrand på den Taumen som Sanningi til vår

SIDE: 15

Sæle hev lagt på oss, og strakst ruser den gamle Adam
fram som eit villt Dyr; og han er sterk i oss alle, ikkje
berre i Husmennar og Småfolk (Åsrud kremta); og dermed
vil Samfundslive løyse seg upp i Sjølvsykje og Sjølvnytte
og bellum omnium contra omnes, og i so Måte hev
både Futen og Herr Åsrud Rett i, at då var det ute
med Kulturen." 

"Bravo!" ropa Futen; "ja dei Teologane, dei kann
leggje det ut. Nå, Student?"

Balle heldt fram. "Eg veit nok, at her i desse Dagar
er mykje Tale um Kultur, um Humanitet, og dilikt, og at
den skal vera Grunnstøda for all Sæle på Jordi. Men lat
deim prøve! Lat deim prøve!" Han såg eggjande på Hauk.
"Kor hev dei det som skal aga den vonde Naturen og lære
Folk å bøygje seg for ein streng Moral, når dei tek burt
Kristindomen med dens høge sedelege Mynster?"

"Ja, og so Helvite," tok Hr. Flint i; -- Balle Beit seg
i Lippa. "Eg er ein gamall Mann, ein Mann med Røynsle,
men det veit eg, at aldri skræmer du ein Kjeltring frå
hans Kjeltringskap, utan at du brùkar Helvite. Tukthus
 -- pøh! Slaveri -- visvas! Øks og Blokk -- hjelper
ikkje! Det einaste som hjelper, det er den gnislande,
gloande Elden. Den er dei rædde. Den vrid dei seg
fyri. Ha-ha-ha, rimeligt nok! -- Men hadde me ikkje
den, so hjelpte det korkje Lov eller Lås; dei kom til å
slå oss ihel alle Mann og brenne oss upp med Parafinolje,
liksom dei gjer der ned i dette Fillehole, det Paris;
fy! -- Ja De, Student, De hev vori i Paris, De; De kjenner
Krute, De! Å, for Herk. Vulgus, profanum vulgus -- 
hm? er det ikkje so han segjer, denne gamle Filosoffen,
denne -- hm! -- denne -- Cicero! javisst! -- Odi profanum
vulgus, segjer han, d. e.: til Bloksberg med den
Helvites Herkemugen! -- og det segjer eg med. Cicero,
det var ein gild Mann."

"Han var ikkje kristin," smilte Hauk.

"Nei nei!" sa Futen, "men han var ... han var ...
neivisst! -- men han var ikkje av desse nymotens Uppviglarar
og Uppeglarar, desse som ligg og øser upp Herke
og vil øydeleggje all Daning og all Kultur ... Nei! -- 

SIDE: 16

Men elles, som sagt, han var ikkje kristin, og difor var
han heller ikkje so god som han kunde vori. Nei, då
var Luther meir til Kar. Luther ja? Kva sagde ikkje
han? Dei Skarve Bøndane, sa'n! det Herke! sa'n; burde
hengjast som Hundar! sa'n. Og gamle Fader Luther
visste nok kva han sa. -- Ja det var Bøndar på Lag
som Jåbækbøndane her dette, Åsrud. Å Takk for litt
Steik, Student."

Åsrud kremta; Kapellanen såg på Futen med heller
sure Augo.

"Herr Futen hev no sin eigin Måte å målgreide seg
på," sagde han. "Eg legg no ikkje fullt so stort Lag
på den 'gloande Elden' som Herr Futen ("det gjer ikkje
eg heller!" skreik denne), og finn på ingin Måte at
Læra um dei ævuge Straffedomane er det første i Kristindomen
("nei var det likt seg!" sa Futen); nei! det store
i Kristindomen ligg på andre Kantar, -- um sjølvsagt
Læra um ein æveleg Pinestad høyrer med, og må høyre
med, um Kristindomen skal vera det han i Sanning er.
("So er det!" sagde Futen.) Det eg meiner er, at Trui
allstødt må vera Grunnlage for Moralen; og når dei
no vill byggje eit nytt Samfund utan Tru, so vilde eg nok
gjerne vita korleis dei då tenkjer å få Folk til å lìva
eit moralskt Liv." Kapellanen stirde på Hauk.

"Bit på den, Kar!" sagde Futen; han sat og gnog på
ein Fugleveng.

"Herr Kapellanen meiner," sagde Hauk, "at dersom han,
t. D. no i Dag, kom til det at han måtte sleppe Kristindomen,
so vilde han i Natt eller so brjote seg inn hjå
Herr Pastoren her og -- f. Eks. -- stela?"

"Å nei," smilte Kapellanen. "Um eg skilde Lag med
Kristindomen, so skilde ikkje dermed den Lag med meg:
han vilde all min Dag hava Magt yvi Tankane mine,
endå um eg sjølv ikkje visste eller vilde det. Men lat
oss tenkje oss ei Ætt som var uppfostra reint utan
Kristindom -- "

 -- "Berre med Humanitet" -- 

"Ja! just det. Lat oss tenkje oss ei slik Ætt ... og
me hadde Anarkie og Kommunismen i Morgo."

SIDE: 17

"Bravo," sagde Futen.

"Det er sant," sagde Lensmannen

"Trur kje De det, Herr Hauk?" spurde Futen.

"Jau når so mange gode Menn trur det -- !" lo Hauk;
Kapellanen hardstirde.

"Lat oss no ein Gong beint og greidt høyre," sagde
han, "kva De, Herr Hauk, meiner um dei Ordi, Herr
Pastoren sagde i Dag?"

"Eg?" sagde Hauk; "eg meiner som min gode Ven
Futen, at det er på høg Tid, Kyrkja tek i no, um ho
tenkjest til å kunna halde Fridomsstræve nede."

" -- Fridomsstræve," hermde Kapellanen; "det er ikkje
Fridomsstræve, Kyrkja vil 'halde nede', tvert imot;
Kyrkja er sjølv Beraren av den sanne Fridomstanken.
Nei; det er Upprørsstræve, me vil stride imot, Stræve
etter å rive alle Reip og brjote alle Band, Stræve etter
å velte all Lov og sprengje all Moral, etter å få gjort
Mannen til Gud og Gud til inginting, -- det er det
Stræve, me vil 'halde nede'. Og eg vil sjå på den
kristne, som ikkje er med på det."

"Det vil eg med!" ropa Futen og dunka i Borde.
"Kristindomen hev alltid stadi på den gode Sida; og det
måtte vera ein låk Kristmann som ikkje vilde vera med
på å tyne ned dette Herke som ligg her og skrik og
vil øydeleggje Kulturen og gjera seg sjølv til både Konge
og Gud i denne fille Verdi, som jagu er stusleg nok fyrr.
 -- Er ikkje De kristin, Herr Hauk? De, som er Son av
Provsten? -- Ja den Provsten, De! det er vel noko til
Mann! ein Aristokrat, De! og so stød! Skål for gamle
Provsten Hauk!" -- "Skål!" -- 

"Hm -- ja," tok no Balle i, "eg vil ikkje spyrja Herr
Hauk, um han er kristin; for det er ei Samvitssak, som
Herr Hauk fær avgjera millom seg sjølv og Gud; -- -- 
men det må eg segja, at etter det som Herr Hauk her
hev sagt, eller kanskje rettare -- ikkje sagt, so kunde
ein nok koma til å tru, at han ikkje er so varm i sin
Kristindom som det samer seg kvar kristin å vera, men
då i Vissa ein Teolog." Balle augnefeste Hauk skarpt
under dette.

SIDE: 18

Hauk smilte. "Eg er vel alltid likso varm i min Kristindom
eg som .... ja à propos, Fut! er De kristin?"

"Eg -- ? hm"; Futen lagde Fingren på Nosi og såg
djuptenkt ut. "Ja det er som ein tek det til, det. Hm!
 -- Ser De, Herr Hauk -- : kristin og kristin, det er
mangeslags Ting, det; og det er mykje til Skìl på å vera
kristin som Prest og å vera kristin qua Fut." Her lo
alle, tilmed Kapellanen.

"Ja ja!" ropa Flint, "men det er sant! Skulde ein Fut
taka Kristindomen på same Måten som ein Prest, kor
gjekk det då med Skatten? -- Nei, ser De; kvar Skomakar
skal vera ved sin Leist, og kvar Fant i sin Fjordung.
Men De, Herr Hauk, som er Teolog, og Son åt
Provsten ... ja, som Herr Kapellanen sagde, eg vil ikkje
spyrja beintfram um de er kristin; for det er ei Samvitssak,
som Kapellanen sagde; men eg vil segja som Kapellanen, at
etter ymist av det som De ikkje hev sagt, so ser det ikkje
ut til at De tek Kristindomen som ein Teolog bør taka 'n,
og serleg ikkje som vår gode Vert, den høgvyrde Herr
Soknepresten, tek 'n. Og når De ikkje gjer det, so blæs
eg i heile Kristindomen Dykkar -- um eg so må segja."

Presten, som vart rædd at her kunde bli for mykje
Disputats, gav seg i Drøs med Futen og fekk lempa han
inn på mindre fårlege Emne. Frua hjelpte til på sin
Måte og dei unge på sin, so at snart vart Samrøda som
ho kunde høve ved eit Middagsbord.

Med Studentane tenkte Presten at han fekk tala sidan
um Preika si i Dag; han skyna no, at i alle Fall Hauk
måtte ha mistydt ho noko.

VI.

Ut på Ettermiddagen sat dei tvo Studentane saman på
Gjestekammerse. "Ha-ha," lo Hans, "du var strid med
Kapellanen i Dag." "Pøh, den Idioten!" svara Hauk;
"han skulde havt meir." Han treng visst alt han kann
få," svara Hans, "endå han meiner det nok ærlegt." Hauk
vreid på seg. "Nå ja; nok um det," sa han. "Men
det er sant, du: eg reiser i Morgo." -- "Er du rusk?"
 -- "Eg må heim til dei gamle. Grunnen til at eg tok

SIDE: 19

inn um her ... ja den veit du vel ikkje?" Hans mylte.
"Ein hev alltid sine Tankar," sagde han. Hauk kjende
han vart raud; stod upp og tok ei Vending att og fram
på Golve. "Ja-ja" sagde han; "det ligg no ikkje so langt
av Leid." Hans vart med ein Gong ålvorsam og treiv
Hauk i Handi. "Kjære Vén!" sagde han, du veit ikkje
kor glad eg vilde vera, um det vart av." Hauk gav 'n
Handtake att; "den som visste kva ho tenkjer?" -- "Du
fær spyrja," sagde Hans. "Og kann eg vera deg til Hjelp,
so veit du eg vil."

 -- "Ja; eg må tala med henne," sagde Hauk. "Det
er lett gjort," meinte Hans; "me fær henne med oss ut
på ein Tur ... eg gjeng med eit Stykke, so lengi til
eg tenkjer du hev studera Friartalen -- ha-ha-ha! det
skal strakst vera gjort!" Han flaug ut.

Det kom brådt på, dette, for Hauk; han rette seg
upp og saup etter Anden. "Aldri i mine Lìvedagar hev
eg vori so rædd!" -- 

 -- Men nede i Stogo sat Kapellanen og tala med Presten
"Me skal ingin døme," sagde han; "for Gud åleine
kjenner Hjarto. Men det må eg segja, at eg hev mine
store Tvil um den Mands Kristintru. Eg hev lagt Merke
til honom, og serleg no ved Borde idag; og den Måten
han vrid seg frå allting på, er meg -- mildast sagt -- 
mistenkjeleg. Dessutan, alt det Lag han legg på "Kulturen",
og "Humaniteten" ... Ja det er ein sår Tanke.
Men eg kann ikkje verja meg for å tru, at han der ned
i dette nye Babylon, dette Paris, hev komi burt frå sin
Barndoms Gud og hev lært å bøygje Kne for den store
Skjøkja som dei no kallar den frie Tanken."

"De er for streng, Herr Kapellan," sagde Presten. "At
ein Ungdom som han kann koma til at tvila på eit
og anna, og for eit Bìl kann bli rìvin med av ein Tidsstraum,
som ber burt ifrå Barnetrui -- nå ja, slikt hender
so mange i den Alderen. Eg kann hugse eg sjølv var
ille ute eit Bìl i dei Åri. Den Gongen var Rasjonalismen
uppe; drogst med Dauden, men var uppe; og eg må
med Skam segja, at eg ... lét meg rive langt med. Det
var ikkje langt ifrå at eg leid Skipbròt på Trui." Den

SIDE: 20

gamle Presten rugga stilt på sitt kvite Hovud. "Men
då eg vart eldre, og fekk lært meir, og såg kor dette
bar av, so kom eg snart etter, at her hadde eg vori
på ville Vegar, og so fekk eg Nåde til å snu heilt um
og attende til mi gamle trygge Barnetru. Og so gjeng
det med alle; då visst med alle ålvorsame Naturar.
Ungdomen må rasa, som Luther segjer; den eine fær
det på ein Måte, den andre på ein annan. Hauk som
er ein tenksam, ålvorsam ung Mand, hev vel fenge det
med Tvil. Men Vårherre vil hjelpe honom. Han hev
ei god, kristeleg Môr, som bed for honom; Gud held
si Hand yvi slike. Lat han tumle seg ei Stund på dei
ville Vegar og sjå kor langt han kjem; sistpå vil han,
som den fortapte Sonen, koma i Hungersnaud; men då
kjem dei varme, ljose Barneminni upp i honom og dreg
honom heim att."

"Det bør me vone," sagde Kapellanen. "Men Herr
Pastoren fær tru meg eller ikkje tru meg: her er knapt
Tale um Tvil, av det Slage som nokon kvar kann hava
kjendt i si fyrste Tid -- for Kristindomen hev alltid vori
Jødane ei Forarging og Hellenane ein Dårskap -- ; men
her er det ein Mann som -- ja, eg ræddast for det -- 
med fullt Medvit hev sleppt Trui frå sjølve Grunnen av,
og som hev vendt seg heilt til dei nye Kjeldur etter Visdom
og Livsforklåring. Ein tvilande, søkjande Mann
vilde aldri sitja med slik ein Kaldflir og høyre på ei
Samtale som vår ved Borde idag; og han vilde ikkje taka
det me der hadde uppe som Moro. Han viste der, at han
var stød i sitt; og det var ikkje Kristindomen, han
var so stød i; for då hadde han -- tala ut."

Presten tagna og tenkte. Det kom Sorg yvi Åsyni
hans; tilslutt kviskra han som i Sjølvgløyming: "stakkars
Gut!" "Ja stakkars Gut!" tok Balle i so Presten kvakk.
Og Kapellanen heldt fram med ein Smil, som var meint
på å vera sorgfull: "i Grunnen hev visst Herr Pastoren
teki den same Tanken som eg?" -- "Nei, nei," stota
Presten hastigt, -- "nei; men eg tenkte på ein litin
Samtale eg hadde med honom igårkveld. Nå ja! Med
Guds Hjelp kjem han seg nok. -- Lat oss minnast det

SIDE: 21

Frelsaren segjer: døme ikkje ... Det er berre ein som
kjenner Hjarto."

Presten stod upp og gav seg i Drøs med Klokkaren.
Balle tok Lag med ein Lærar, og snart hadde alle Lærarane
samla seg um honom. Han sat og lagde ut um
den sanne Fridomen; og Lærarane totte han tala merkeleg
godt.

VII.

Hans hadde Rett: Ragna var glad i Eystein.

Han hadde vaksi; han var ein Mann. Ho tottest sjå
honom som han kom inn der gjenom Døri um Jolaftans
Kvelden: høg, rak, fast i Vokstren, lett og stød på Foten,
fin i alt sitt Lag; slik som han kunde helse, og so mykje
som han kunde få lagt i ei slik Bøygjing, og i kvar
Rørsle, det hadde ho aldri sétt Make til. Og slik ein Kar
å tala med! Han tala lett og stilt, men so klårt at ein
høyrde kvar Stavelsen. Og han hadde meir å tala um
enn andre. Ragna hadde aldri havt slike Stundir som den,
då han sat der og svalla med henne igårkveld. Han
samanlikna den franske og den kristianiensiske Kvinna;
det var skjemtande og fullt av fin Spott; men der var
òg noko ålvorsamt under, som friska henne upp og
styrkte henne i å tenkje fint. Det var ulikt alt det
som ho var van med. Og serleg ulikt det ho høyrde av
Balle -- Balle! uh; det var Synd å nemne honom same
Dagen som ein nemnde Hauk.

Elles forstod ho snart, at Balle var etter honom og vilde
på einkvar Måten setja 'n i Beit; og ho lo med seg
sjølv åt dette. Ved Borde sat ho og var stolt av å
sjå, kor fint han visste å halde alle desse Heimalingane
ifrå seg. Kristin! -- Balle vilde få honom til å ikkje
vera kristin! -- Hå; han var visst betre kristin enn alle
ihop; men hans Syn på desse Ting var nok for høgt for
Balle; det skulde ingin undrast på. Det einaste ho
ikkje kunde skýna var, at Fâr hennar såg ut til å vera
uroleg. Skulde Balle ha indbillt honom noko slikt?

SIDE: 22

Enn um Hauk og den gamle vart Uvénir? Ho kvakk
ved denne Tanken. Men den Tanken vekte andre; og rett
som det var blenkte det upp for henne at ho elska Eystein
Hauk. Ho vart sprut-raud og ør og smaug av inn på
Kammerse sitt, bljug og liksom rædd, men samstundes
glad, stolt ... Det var som Døri inn til Live lét seg
upp for henne; og no stod ho der, skjelvande, sæl, uroleg
...

Tankane fór og kom som fljugande Fuglar. Den eine
gjorde henne varm, den andre gjorde hende kald. Ho
glytte bljugt inn i Spegilen. Var ho fager -- ? Ho hadde
sùmetidir trutt det. Kunde han som hadde sétt so mange -- ?
Ho vart skamfull; torde ikkje sjå seg sjølv i Augo, men
glytte upp på Skakke -- : var ho fager? -- Det gjekk
som ein kald Styng gjenom henne ... ho hadde i Grunnen
trutt ho var fagrare. Ho slo Augo upp og såg
betre etter. Nei, uff ... Med det same såg ho seg
sjølv i Augo og vart uendeleg skamfull. Rømde frå Spegilen;
seig ned i ein Sofa. Uh! Hadde han set henne
no, so hadde han ... -- han, som visste so godt å
gjera Narr av alle Dame-Grillur. Dessutan ... han
som hadde sétt so mange ... so mange fagre og fine ...
dei fagraste og finaste i Verdi ...

Ho lurde seg so smått burtimot Spegilen att. -- Innbille
seg slikt! det var ein Dårskap so umåteleg. Lat
meg sjå vel etter kor stygg eg er, so kjem eg vel burt
ifrå slike Tankar. Glytte so inn i Spegilen att, rædd,
bljug. Hm, stygg .... Berre ho ikkje hadde sétt so
lite klok ut! Og dersom ho hadde havt det Håre uppsett
på Folkevis! og ein finare Kjole ... Han som var
van med å sjå dei finaste Klædningar ... Ja den
som hadde slik Stas som dei der ned i Paris! -- 

Ho var uppi eit Kav som ho aldri fyrr hadde kjent,
og kunde ikkje få Tankane frå seg. Ho hadde eit langt,
langt Ordkast med seg sjølv, um det var rimelegt eller
urimelegt at han brydde seg um henne. Sjølvsagt var
det urimelegt, -- reint urimelegt; men lengst inne hadde
ho likevel ei løynleg Von ... No sette ho seg fyri at
ho vilde vera kald og roleg; Gudskjelov, at ingin visste

SIDE: 23

noko; og ingin skulde få vita noko heller. Slike Ting
fekk ein gøyme og ... nå ja, det vart nok best ...
gløyme.

I det same kom Hans. "Er du her?" sagde han.
"Kor kann du finne på å gøyme deg av, når me hev
Framandfolk? Kom no og ver med på ei Utgonge. Hauk
vil sjå Landskape i Måneskin -- ha! ha! Romantiken
er seig! -- og me lyt vera med og halde Lag. Kom
no!" -- "Ja ja, eg kjem," sagde ho; Hans høyrde at ho
dirra i Måle. Han gjorde eit Kast på seg, lo høgt og
flaug. Ho stellte seg; snøgt, med skjelvande Hendar.
Tenkje kunde ho ikkje; ho visste berre det, at no skulde
ho få sjå Hauk og høyre honom tala.

 -- Dei gjekk Vegen burt-etter inn gjenom Skogen. Der
var so stilt og fint. Alle Greinir og Kvistir var klædde
i fjørlett kvit Mjøll; dei såg ut som bygde av Ljos;
Måneskine braut seg vent og sylvglitrande i alle dei
Millionar av ørsmåe Is-pilir, som låg strådde yvi Barnåline.
Det var frisk, god Frostluft. Vegen låg uppkøyrd
og glatt og glinsande kvit burtgjenom Skogen i
småe Bakkedrag. Her var vent. Men Hauk såg det
ikkje. Og Ragna såg det ikkje heller.

Hans var den einaste som tala. Og han var den
einaste som høyrde på òg. Dei tvo andre hadde nok
med seg sjølve. Hauk gjekk og glytte burtpå Ragna
og kjende ein forunderleg Age for denne unge Gjenta.
Han trudde knapt han kunde få seg til å tala um Elsk
til henne. Ho var so reint av eit anna Slag enn dei han
elles hadde kjent. Her var ei Uskyld so uendeleg; det
var Synd å trengje seg inn i eit slikt Paradis. Men samstundes
kjende han, at henne var det han måtte hava.
Han elska reint ut romantisk. Å tenkje seg Live utan
henne var som å tenkje seg åleine upp å ein endelaus
Isbrede.

Ragna tenkte ikkje. Ho høyrde Foten hans knirke i
den frosne Snøen; ho visste, ho kjende, at han gjekk her
jamnsides henne; og ho livde i denne eine Kjensla.
Ho torde ikkje minnast attende, ho torde ikkje tenkje
fram; men ho hadde nok med dette. Ho kjende seg so

SIDE: 24

trygg, so varm. Ho vilde ynskje at dei kunde gange slik
saman til Heimsens Ende.

"Ja no skal dé ha Takk for meg!" sagde Hans. Ragna
og Hauk skvatt upp -- : "kvar vil du av?" -- "Eg vil
upp til Gro, gamle Gro, Kjærasten min! Ho fortel meg
Jole-Eventyr, dei same ho fortalde meg, då eg var litin;
og so gjev ho meg Graut. Nei! eg vil ingin hava med
meg; gamle Gro er bljug, ho; ho vil ikkje vìta av nokon
Tredjemann. Ha-ha-ha! Godkveld, godt Folk!" -- 
Han var alt avsynes inn i Skogen.

"Er me alt komne so langt," sagde Ragna noko tryllt,
"so er det best me snur." Ho snudde; Hauk med. No
galdt det; Stundi var komi. Men Frøken Ragna var ikkje
som andre ...

Ragna hjelpte honom. "Han hev so mange Påfund,
Bror min," sagde ho. "Denne Gro er ei gamal Husmannskjering,
som ikkje just hev noko godt Ord på seg;
men ho er god til å fortelja Eventyr, og det er Hans
glad i. Han skriv dei upp og meiner at dei inneheld
all Verdsens Visdom. Det er meir Filosofi i eit einaste
Eventyr enn i heile Monrads Kompendium, segjer han."
 -- Hauk fylgde ikkje heilt med i det ho sagde; men
han svara på eit Råm: "Romantik, Frøken! Det er
ingin som trur på slikt meir." "Nei, det vil eg tru,"
sagde ho. No måtte Hauk freiste å halde Samrøda i
Gang, og so dreiv han på som det kunde falle. "Det
hev vori drivi Avgudsdyrking med desse 'folkelege' Ting,"
sagde han. "Når alt kjem ihop, so er desse gamle
Greidur berre lægre Formir av det, som sidan hev vaksi
seg meir fram og klårna seg meir av, og som me no
kallar Kultur. Det folkelege hev historisk Forvitinskap,
liksom når ein studerar utdøydde Dyreslag; men å vilja
reise det 'folkelege' til Liv att no er som å vilja vekkje
uppatt Mammutdyre og Mastodonten. Me må lìva på
dei Vilkår som Tidi byd oss. Og Live er ikkje låkare
no. Det er mindre stort -- kann vera! men det er finare,
klårare, rikare. Ein Elskar i vår Tid drep ingin Drake,
og fer ikkje til Nedreheimen og krev Gamle-Erik etter
Skatten; men hans Kjærleik er likevel meir verd enn

SIDE: 25

denne gamle ... Held De av dei gamle Tidir, Frøken?"
 -- "Nei," sagde ho fast; ho forstod at han ikkje heldt
av deim. Men ho vart raud i det same -- : "ja det vil
segja ..." sagde ho. "De held av dei store Kjempur,"
sagde Hauk med ein Smil. Ragna hadde lika dei store
Kjempur; men no kunde ho sjølv ikkje forstå det. "Ja
ja," sagde han; "det er naturlegt. Det store dreg. Og
på Fråstand kann det sjå vent ut. Men tak ein av
desse Riddarsmenn slik som dei var, -- og eg vågar
at De likso lite vil like honom som eg vilde like Dronningi
av Saba."

Ragna tagde. Hauk heldt fram; no kunde han vel
snart koma inn på det han vilde tala um. "Det er i
vår eigi Tid," sagde han, "at me lyt sjå oss um etter
våre Mynster, liksom det er i vår eigi Tid me lìver.
Det er vår eigi Tid som krev vår Kjærleik, av di det
er den som krev vårt Arbeid. Den som elskar må arbeide,
den som arbeider hev Rett til å elske ... De
skýnar meg visst ikkje?" -- "Knapt nok," svara Ragna.

Dei såg Prestegarden eit Stykke framme; Hauk kvakk:
No eller aldri! tenkte han. "Ser De, Frøken," tok han i;
Mæle vart ustødt; "ser De, Frøken, eg er ein slik Mann
som hev sett meg fyri å arbeide, og arbeide på dei
Vilkår som Tidi byd ... Det er harde Vilkår, helst
her hjå oss. Ingin Mann held ut, når han ikkje hev
Studning og Styrkjing i heil, ærleg Kjærleik" ... Ragna
vart rædd, glad, ør; ho skalv for at det skulde koma som
ho helst i Verdi vilde høyre ... skalv og bøygde av.
"Vilkåri er visst ikkje lette," sagde ho med tilgjord Ro;
 -- "alle segjer at Tidi er vond; Trui er i Nedfall; her er
Strid og Uro i alt; so høyrer eg dei segjer ... og det
er sant, veit eg?"

Hauk kvakk upp som han hadde sétt ein stupande Avgrunn
gapa fram nedfor Føterne sine. Dette hadde han
ikkje tenkt på!

Kvar i Verdi hadde han havt sine Tankar? Kor kunde
han, med sine Meiningar, vilja gifte seg med ei Prestedotter?
Kva Rett hadde han, Kjættaren, til å draga
denne Gjenta inn i sin Strid? Og kva vilde han med

SIDE: 26

ei Kone som ikkje forstod Tankane hans, ja som livde i
Rædsle og Hat mot det han heldt for sant?

Han fraus; det lagde seg som ei isande Skodde for
Bringa hans. "Med mine Meiningar," tenkte han, "er
eg rettlaus; utlæg ... fredlaus som Kain ... kvar som
finn meg kann slå meg ihel. Kor kunde no eg tenkje
på Kjærleik og Livsglede?" Han kjøvde ned ein Sukk;
det høyrdest som han svelgde Gråten.

Ragna undrast på at han vart so tagall. Hadde ho sagt
noko som -- ; hadde han trutt at ho ikkje vilde høyre
Tale um Kjærleik? -- det sveiv rundt for henne. Ho
vart rædd; det galdt Live ...

 -- "Frøken," sagde Hauk med eit kaldt, underlegt
Mæle. Ho skalv. "De fær prøve å ... ikkje undrast
på meg. Eg er ... under serlege Vilkår ... eg hev
vori tankelaus ... og eg kann ikkje forklåre meg. Eg
er slik stadd at eg ... berre hev ein Ting å segja
Dykk no ... og det er Farvel. Kva De tenkjer veit eg
ikkje; De skal heller ikkje vita kva eg tenkjer ... men ver
sæl! sælare enn eg kann bli. Farvel, Frøken! Gløym
denne Kvelden. Takk for dei Stundine me hev vori i
Lag. Eg må reise i Morgo; kannhende ser eg Dykk
ikkje, fyrr eg fèr. Farvel!"

Dei var heime. Han sprang upp på Kammerse og
slengde seg i Sofaen. Kaldt og ålvorsamt tenkte han
igjenom alt. "Ja ja," sagde han og reiste seg, "her er
ikkje Råd. Eg må segja Farvel. Og no kann eg vera
sterk. No hev eg ikkje meir å tapa."

Han gjorde seg hard og gjekk ned i Stogo; Prestefrua
kvakk, då ho såg kor bleik han var. Var han sjuk?
 -- "Nei," svara han. "Det er berre so vondt, at al Joletid
so snart fær Ende."

Morgonen etter reiste Hauk. Presten var leid for dette,
ja mest vond; Frua lika seg ikkje heller. Men ho hadde
sine eigne Tankar, og tagde. Hans var uppi Under, av
di Hauk ikkje hadde gjort det av med Ragna. "Du hadde
fengi Ja på fyrste Orde, Gut!" sagde han. Hauk smilte
sårt. "Aldri eit Ord meir um det," sagde han, og
reiste.

SIDE: 27

VIII.

Otte Dagar etter stod det ei Brevsending i eit liberalt
Blad, der det var gjort stride Innhogg mot Prestane. Dei
var Ufridomsmenn, og måtte so vera. Til Døme og Prov
var det sistpå fortalt um Jolepreika åt Presten Vangen.
"Denne Mannen hev fyrr liksom gjølt for Fridomsflokken,"
stod der. "Men no, då det tek til å verte Ålvor, no
vert Presten rædd og slengjer ut Bannstrålen. So lengi
Fridomen er berre ein fager Draum, so kann Presten nok
vera med; men prøver ein å få Tanken inn i Live, so
vert det Djevelskap og Upprør. Det kunde vera til Mein
for Prestegryta, måtru, og røre ved "Pavekruna". For
Skilnaden millom den, katolske Kyrkja og den lutherske
Rikskyrkja er ikkje den, at den katolske hev ein Pave
og den lutherske er pavelaus; Skilnaden er, at den
katolske hev ein Pave, men den lutherske Rikskyrkja
mange." Tilslutt kom det ei Innsmøygjing um, at det
visst mindre var Presten enn Kapellanen -- "eit ægte
Pave-Emne av den nye Pietistskulen" -- , som hadde
Skuldi for det som var sagt i denne Jolepreika.

Blade med Brevsendingi kom til Prestegarden og vakte
stort Uppstyr. Presten vart mest ør av Harm, ikkje minst
yvi det siste. Alle i Prestegarden var støde på, at Brevsendingi
måtte vera frå Hauk. Balle drog på Aksli og
sagde: ser De no at eg hadde Rett?" -- Hans var reint
utav det; han svor "per Stygem og alt stygt", at han
aldri vilde hava noko med den Mannen å gjera meir.
Og det skulde ikkje Ragna heller, lova han med seg sjølv.
Men Ragna var den som tok tyngste Støyten.

Ho hadde i det heile ikkje havt det godt i denne Tid.
Hauks Framferd mot henne hadde vori så underleg, at
ho var reint uppkava av Tvil um hans rette Meining. Og
denne Tvilen gjorde at ho elska meir og meir; men di sårare
vart Tvilen. Ho kunde ikkje tenkje på anna enn dette. Det
som hadde haldi henne uppe var den Voni lengst inne, at han
nok likevel heldt av henne. Men so kom dette Blade.
No var det greidt at han ikkje brydde seg um henne.
Hadde han gjort det, so hadde han ikkje fari so stygt

SIDE: 28

mot den gamle gode Fâr hennar. Det var tydelegt, at
Framferdi hans mot henne ikkje hadde vori anna enn
Fjas.

Han kom frå Paris; han hadde lært å sjå på Kvinna
som på eit Leikverk; og no hadde han havt Moro av for
ein Gongs Skuld å gjera lite Kur til den stakkars Prestedotteri
på Lande. Å, som desse Tankane skar og sveid.
Og kor ho skjemdest og kjende seg avvyrd. Det var so
det brann for Bringa. Og ho kunde ikkje koma frå det.
Ho gjekk og reiv seg upp med det allstødt; det var som
ho hadde sitt Liv i denne Sjølvpining. Den einaste Kvild
ho hadde var når ho fekk gråte. Ho var i Grunnen
på god Veg til å sleppe Vite av Sorg.

Ein Dag hadde ho so nær misst det av Glede. Hans
kom stingande med eit Brev til henne; det var frå Hauk.
"Eit einaste Ord, Frøken," stod der, -- "orsaka at eg
er so djerv; men De skal vita det. Det er ikkje eg,
som hev skrìvi det Breve i "Framgang" um Prestane og
Politiken. Eg veit visst at det hev vori dei som hev
sagt Dykk, at det var eg; men eg tòler ikkje at De trur
slikt um meg, og difor skriv eg dette." Breve var ikkje
lenger. Men likevel vart ho so ør av Glede, at ho i den
Ørska flaug like inn til Far sin på Kantore og ropa i
full Jubel: "det er ikkje han, Fâr, det er ikkje han!" -- 
Presten skvatt upp og stirde handfallin på henne. Då
kom ho til seg att, hugsa kvar ho var, hugsa at ho stod
der med Breve i Handi, hugsa kva Fâr hennar måtte
tenkje ... vart raud som Blod og sprang sin Veg.
"Men -- , Ragna!" ropa Presten. Ho høyrde ikkje, flaug,
flaug som ein Tjuv, ende til Skogs, og kom ikkje heim att
fyrr langt på Kvelden.

IX.

Det var ein som hadde lagt Merke til, at ikkje alt var
som det skulde vera med Ragna no i seinste Bìle, og det
var Balle. Han hadde lika Ragna; for ho var fager og
såg ut til å vera vitug og god; og han hadde so ymist tenkt

SIDE: 29

på å gifte seg med henne. Men no såg han vel, at
ho var hùgbrigd; og han tottest ikkje tvìla på, kva det
var som var komi i Vegen. Det var greidt at det var
Hauk som hadde tryllt den stakkars Vækja. Hauk, den
gudlause, kaldkloke Spottaren. Men var det so, då galdt
det i Sanning um å verja den stakkars Ungmøyi, fyrr det
vart for seint. "Det fær gå som det kann med meg,"
tenkte Kapellanen; "men ho må ikkje bli øydelagd." Han
kjende seg sterk og rein i denne Tanken og strauk strakst
avstad til Prestegarden.

Det var same Dagen som Ragna hadde fengi Hauks
Brev. Han gjekk inn på Kantore. Der fann han Presten
drivande att og fram på Golve, med Uro og Sorg i alt
sitt Lag. Hans var inne; han sat med eit Brev i Handi
og såg ut som han hadde fengi Vondord. "Goddag,"
sagde Balle. "Å Goddag, Goddag," svara Presten. Her
er noko tids, tenkte Balle. "Sjå og finn Sæte," bad
Presten; dei sette seg.

Hans vilde gå. "Ver heller inne," sagde Balle. "Det
er sùmt eg vilde tala um." Hans sette seg. Presten
stirde uroleg på Kapellanen.

"Hev de lagt Merke til Frøken Ragna i seinare Tid?"
tok Kapellanen i med stort Ålvor. Det var liksom Presten
vart endå kvitare. 'Hev han òg teki den Tanken?'
sukka han. "Ho er hùgbrigd," sagde Kapellanen. "Finn
De det?" spurde Presten. "Ja. Ho er uroleg; ho bleiknar;
ho gjeng som i Draumar. Ho var ikkje soleis
fyrr."

Presten tagde. Han hev sétt gløggare etter enn eg,
tenkte han, halvt i Mismod, halvt i Forundring. Balle
heldt fram: "um eg ikkje tek imist, so er dette Umskifte
komi på no nyleg?" Då Presten tagde, vende Kapellanen
seg til Hans. "Herr Kapellan," sagde denne, "eg
visste ikkje at De høyrde til Huse." "Grunnen til at
eg spør so fritt," sagde Balle, "er ingin personleg. Men
det må eg segja, at er det som eg tenkjer, so vilde
den Dagen då Herr Eksteolog Hauk steig inn her, vera
ein tvifald usæl Dag for denne Garden." Kapellanen såg
strengt på Hans.

SIDE: 30

"Hev De Grunnar for den Mistanken?" spurde Hans
noko ustødt. "Veit De verkeleg ikkje det, at han er
Fritenkjar?" svara Balle hardt. "Nei," sagde Hans. "Då
er De saklaus -- i so Måte. Men De burde visst
det." -- "Det var ikkje so godt å vìta," sagde Hans
ustødt. "Hm," sagde Kapellanen; "gjeng han f. Eks. i
Kyrkja?" -- "Nei, det er sant; men -- " "Talar han
anna enn vondt um oss Prestane?" -- "Sjeldan; men ...
Eg tenkte det kom seg av, at han hadde liksom eit høgare
Syn på desse Ting ..." "Ja ser De, me skal agte oss
for desse Folk som hev slikt eit 'høgare Syn'," sagde
Kapellanen og drog på Munnen. "Kristindomen krev
Einfald, den; dé skal vera som Borni! segjer Frelsaren;
og ein annan Stad segjer han: Sanningi er opendaga for
dei umyndige, men løynd for dei vise. Er det ein som
hev det med 'høgare Syn', so segjer eg: lat oss agte oss!"

Hans såg ut som um han gav seg for ein sterk Logik.
"Eg hev vori tankelaus," sagde han; "men eg skal agte
meg betre heretter." "De kann takke Gud, for De er
sloppin frå den Karen," svara Balle mildare; "for eg
kunde godt høyre at De i ymse Måtar var fengd av
Tankane hans." -- "Eg leika med Elden," svara Hans
angrande.

Den gamle såg upp og gav Son sin eit kjærlegt Augnekast.
So sagde han mildt: "eg tenkjer med Guds Hjelp,
at me skal sleppe frå den Karen alle. Kor gali det enn
kann sjå ut med Ragna, -- eg trur då ikkje ho hev
vori so ør." "Å," sagde Kapellanen; "ho er saklaus,
um so var; for ho veit inginting. Dessutan skal me
minnast, at Herr Hauk er Kurtisør. Det må vera ei
smal Sak for honom, som hev lært sine Kunstir i dei
lettferdige Paris-Salongane, å dåre slik ei ærleg og godtrui
ung Møy som Ragna enno Gudskjelov er. Og Samvite
tyngjer no vel ikkje slik ein, når han fyrst hev
sleppt sin Gud. Men me som kjenner Ormen, me fær
freiste å berge den stakkars vesle Fuglen, som han
med sine sleipe Augo held på å trolle ned i sitt opne
Gap."

Presten var komin upp i den same Uro. "Ja, ja,"

SIDE: 31

sagde han og reiste seg; "er det so, so må ho bergast.
Enno er det med Guds Hjelp tids nok. Eg vil tala med
henne. Eg vil segje henne alt. Du, Hans, lyt hjelpe
til, og Môr di like eins ... Dessutan, Ragna er so god
ei Dotter at ho gjer oss ikkje ei slik Sorg. Ho veit at
etter det som no er hendt ... Ja, eg er roleg for Ragna."
Han gjekk Golve att og fram i stor Uro.

Kapellanen totte han hadde gjort nok for det fyrste og
reiste seg. "Herren vere med oss alle!" sagde han og
gjekk, med eit blidt Augnekast til Hans, som kjende seg
varm og kløkt av å vera berga.

X.

Då Ragna kom snikjande heim um Kvelden fekk Presten
Tak i henne, og ho laut fylgje inn. Ho var bleik
og skalv; vilde likevel freiste å vera sterk. Men då
ho kom inn på Kantore, møttest ho med Môr si, som
såg på henne med våte Augo og tok henne i Famn;
då kom ho på Gråten.

Presten var sjølv gråtfull, men samstundes rædd. Var
det komi so langt? -- "Du hadde eit Brev i Dag, Ragna,"
sagde han; "og du må ikkje undrast på at me gjerne
vil vita Greide på det. Ei Ungmøy som Du kann aldri
vera vàr nok i slike Ting. Kven var det ifrå, det Breve?"
 -- Ragna tvinga ned Gråten, tok fram Breve og gav
Môr si det; ho gav det til Presten. Denne las,og Munnen
hans bivra. "Kjære Dotter mi," sagde han, "du trur vel
ikkje på dette?" No rette Ragna seg upp. "Jau," sagde
ho. "Stakkars Barn," sagde Presten. "Kann du vera
so truskyldig? Ser du ikkje at det heile er Skalkeverk
og Lygn? Hadde det vori sant det han skriv her, so
hadde han skrive til meg, ikkje til deg. Dette at han
gjeng Krokvegar syner altfor vel at han ikkje hev godt
Samvit. Kjære Barn," sagde han med hjarteleg Bøn,
"agta deg for denne Mannen!"

Ragna hadde reist seg upp; stod no høg og rak og
stirde på Fâr sin. "Du veit godt at han er ein ærleg

SIDE: 32

Mann," sagde ho. -- "Han hev vori ein bra Gut," svara
Presten skjelvmælt; "men no hev han skift um. Kjenner
du honom? veit du kven han er?" -- Ragna tagde; Môr
hennar tok henne i Handi og drog henne sorgmildt inn
til seg. Ho skalv. "Arme tryllte Barn," sukka Presten;
"eg er rædd du lyt vìta alt. Tak det ikkje for tungt ...
eg ser til mi store Sorg, at din Hug ikkje er so fri her
som han burde vera ... men her er ikkje Råd; for
Hauk er -- " Presten kviskra, liksom fælin for å nemne
Orde: "Fritenkjar!" -- -- 

Ragna kvakk; stirde storøygd og rædd på Fâr sin;
seig so ihop som under ei svær Tyngsle. Môri heldt
henne tett inn til seg og grét heite Tårir nedyvi hennar
rike, brune Hår.

XI.

Ragna tok det svært tungt. Ho hadde just fengi Kvild
i den Tanken at Hauk likevel elska henne; og so skulde
dette koma, som var det verste av alt. Å vera Fritenkjar,
det var, etter alt som ho hadde høyrt og lært, det
same som å ha selt seg til den Vonde. Det var å
vera rådlaust fortapt. Ofte når ho sov drøymde ho, at
han sat og spela Kort med Djevelen, som flirde fælt og
stal av Hauks Kort, so denne alltid måtte tapa; og stundom
totte ho han dansa stygge Dansar med Trollkjeringane
på Bloksberg og drakk Dus med Mefistofeles av
logande Staup. Ho kunde vakne upp or Svevnen med
høge Skrik og vera so rædd, at ho låg og skalv. Og
um Dagen gjekk ho nedtyngd av Sorg og såre Tankar
so ho stundom var mest som burte.

Ein Dag tok ho Mod til seg og spurde Hans, um det
var sant at Hauk var Fritenkjar. "Dessverre, det er visst
altfor sant," sagde Hans; "i alle Fald bør korkje du eller
eg hava meir med den Mannen å gjera." "Gjeng han
ved det sjølv, at han er ... ein slik?" -- "Nei; han
er som Fritenkjarar flest rædd og uærleg; men Balle hev
opna mine Augo. Det er ein merkeleg Mann, den Balle,

SIDE: 33

stød som ein Mur i Tru og Tanke, og ein stor Sjælekjennar.
Hauk er berre ein Ordmakar mot honom." -- 
"Jaso." -- Sidan tala ikkje Ragna meir med Hans um
dette.

Dei gamle Foreldri gjekk og var mest rådlause av
Uro og Sorg. Iser var Môri utav det. Ho prøvde å
trøyste dotteri so godt ho kunde. "Kanskje han kan umvende
seg" sagde ho. "Umvende seg?" spurde Ragna;
og det var som eit stort Ljos kveiktest for henne. Umvende
seg! -- Tanken tok Tak og sleppte henne ikkje
sidan.

Ein Dag kom Balle. "Å Goddag, kjære Kapellan,"
sagde Presten; "her kjem De i eit usælt Hus." Balle
vart rædd. "Kor då?" "Å, ho tek det so altfor tungt.
Eg ræddast ho vert sjuk." Det kom noko kaldt og liksom
framandt yvi Balle. Han sat ei Stund ordlaus og kunde
liksom ikkje samle Tankane. So kom det. "Ja," sagde
han; "so er det å fara uvarlegt. Ein Mand som Hauk
burde vera utestengd frå alt godt Sellskap. Det fylgjer
alltid Uhemje med den som hev sagt seg laus ifrå Gud."

Det vart stuslegt med Samtalen. Presten var tunglynd,
Balle ute av Lag. Han vart snart ferdug. "Her må
bedast," sagde han. "Det hev me ikkje gløymt," svara
Presten. "At eg alltid er til Teneste um det trengst,
segjer seg sjølv," heldt Kapellanen fram. "Takk," svara
Presten. -- 

Det sleit av nokre Dagar. So kom det med Posten
eit nytt Nummer av Blade "Framgang", der denne leide
Brevsendingi hadde stadi. Og øvst på fremste Side av
Blade stod:

"Herr Bladstyrar! Det hev komi ut eit Ord um at
det skulde vera eg som hev skrivi Brevsendingi i Nr. 2
um Prestane og Politiken og um Pastor Vangens Joletale.
De lyt gjera vel og vitne, at dette ikkje er so, og at eg
ingin Ting hev havt med det Stykke å gjera.
 Eystein Hauk.

Herr Hauk hev inginting havt med det umskrivne
Stykke å gjera. Bladstyre."

SIDE: 34

Presten las det. "Ny Lygn!" tenkte han og heiv Blade
på Golve. "Det finst ingin Mann i mi Sokn som kunde
skrive so stygt um Presten sin, det veit eg. So langt
er me då enno ikkje komne. Dette Bladstyre er vel av
same Ulli som Hauk sjølv; ei Lygn frå og til kann ikkje
skilja deim stort."

Men då Ragna fekk sjå Blade, trudde ho fullt og fast
at Hauk var saklaus i dette. Og denne Trui gjorde henne
sterk att. Det kunde hende Hauk var Fritenkjar. Men
han var det visst ikkje på same Måten som dei andre.
Det kunde ikkje vera vond Vilje som gjorde det. Han
var berre synkvervd, bergtekin ... Den som kunde ringje
med sterke Kyrkjeklokkur innyvi dei Viddir der han no
vildra, so kunde han visst endå verte frelst. Det vakna
sterke Tankar i den unge Gjenta. Ho fekk ny Eld i
Augo og nytt Mod. Ho livde seg inn i den Trui at ho
hadde ei Livsgjerning.

Det fyrste ho sette seg fyri var å få full Greide på
Avisstykke. Ho fann ut, at der var ein Mann i Sokni
som kunde ha skrivi den Brevsendingi, og det var Lærar
Vikstad. Ein Dag gjekk ho til honom på Skulen hans.
Ho bad honom, dersom han var Forfattaren av det Bladstykke,
å gjeva henne eit skriftlegt Vitnemål um dette.
Fâr hennar hadde ein annan mistenkt, sagde ho, og denne
andre var svært leid for dette; men den einaste Måten
å få Fâr hennar frå Mistankane hans på, det var dersom
han fekk vita den rette Forfattaren. Trass alt sitt
Stræv med å vera roleg vart ho so sprutende raud då
ho sagde dette, at Vikstad forstod heile Samanhenge. Han
smilte, såg på den fagre unge Gjenta og kunde ikkje
segja nei. "Dessutan", tenkte han, "må Søknaden min
vera avgjord i Stiftsdireksjonen no, so eg vågar ikkje
noko med det." Han skreiv på ein Setel:

"Eg er Forfattaren av Breve i "Framgang" Nr. 2 um
Prestane og Politiken.

Gabriel Vikstad." 

Med den Setelen gjekk Ragna heim.

SIDE: 35

XII.

Ho kom inn til Fâr sin. Den gamle Presten såg kjærlegt
på henne, og det kom liksom Tåreglans i Augo
hans. Ho var veik og mild, men ålvorsam og forunderleg
fager. "Kjære Barne mitt, du hev havt det vondt,"
sagde Presten; "men no tenkjer eg mest du vinn yvi."
Ho smilte sårt. "Set deg, Ragna," sagde den gamle;
"lat oss tala saman."

Dei sette seg. Presten såg henne mildt inn-i Augo,
men såg der noko fast og avgjort som han ikkje fyrr
hadde sétt. Det beit honom underleg i Bringa; "ho er
nok vaksi no," tenkte han.

"Høyr Fâr," tok Ragna i, "trur du enno at ... Hauk
hev sagt usant?" -- "Ja, stakkars Barn; eg trur det,
Ingin annan kunde skrìvi på den Måten. Og kva bryr
vel slike Karar seg um ei Lygn? Den som er utan Gud,
han er og utan Andsvar." -- "Kjære Fâr ... denne Gongen
tek du i Miss likevel." Presten sette Augo. "Tek
i Miss? Kor kann du segja det?" "Jau," sagde Ragna,
"eg veit no, kven det er som hev skrìvi Stykke." -- 
"Du -- ?" Presten tok liksom til å raudne. "Ja." Den
gamle reiste seg. "Ingin her i Gjelde!" ropa han. "Jau,"
sagde Ragna. No vart Presten heit. "Nemn meg Mannen!"
sagde han stutt. "Eg skal so, -- dersom du vil
lova meg, at det eg her segjer ikkje på nokon Måte
skal koma den Mannen til Skade." "Nemn honom!"
sagde Presten med bivrande Munn; "sét du Vilkår for
din eigin Fâr?" -- "Det vilde vera stygt av meg å fortelja
noko som kunde vera nokon til Mein." -- "Men,
Barn!" sagde Presten, "veit du ikkje, at den som syndar
må taka si Straff?" -- "Jau, men ... det kunde kanskje
vera meir Tankeløyse enn vond Vilje ... og Mannen
trudde vel ikkje det var Synd å segja si Meining."
"Ragna!" Presten flaug att og fram i stort Upprør; "er
denne vonde Anden farin i deg med? Er me komne til
den Heimsens siste Tid, då Barn skal reise seg mot Fâr,
Husfru mot Mann, Tenar mot Husbond? Er det ikkje

SIDE: 36

lenger Synd å brjote det 4de Bòde?" -- Ragna sat og
undrast; var det Balle som tala? -- "Kjære Fâr min,"
sagde ho, "eg er ikkje so klok som du, og eg kann visst
ikkje svara på dette; men eg bed deg um det for mi
Skuld: lat ikkje den Mannen lide noko for det eg her
fortèl. Det vilde tyngje meg all min Dag, dersom eg
her drog noko fram som vart ein annan til Skade. Du
hev sjølv lært meg, at slikt ikkje er fager Åtferd. Lova
meg dette, Fâr!" -- Presten såg på henne og undrast.
Ho tala so klokt! -- "Ja ja," sagde han sistpå, "for di
Skuld ... lovar eg, at eg skal vera fullt rettferdig mot
den Mannen du vil nemne." "Og ikkje gjera honom noko
til Meins -- ?" Presten såg lengi på henne. "Til Meins?"
sagde han såra. "Kven trur du eg er? -- "Tilgjev meg
... eg meinte det ikkje so. Eg vilde berre kjenne meg
liksom meir trygg ... for min eigin Part ... når
eg hadde eit Ord ..." "Nemn Mannen. For din Part
kan du vera trygg." Han sukka sårt. Ragna stod upp
og tok fram Setelen.

Presten las og skvatt upp. "Vikstad! Den Mannen
som eg gav ein Attest so god! Som eg bad med til mitt
eigi Jolebord! Som eg alltid hev vori god imot, betre
kanskje enn mot nokon av dei andre! -- Å Styggedom,
Styggedom, meir enn Styggedom! Kven skulde tru at eg
der nørde ein Orm ved min Barm?" "Fâr, Fâr," bad
Ragna. "Du hev alltid vori på hans Side du," sagde
Presten harm; "no kann du sjå! -- Tempora!" sukka
han og sette seg; "er me komne so langt? -- Å Balle,
Balle, du hadde Rett! Og det ein Lærar! Ein Lærar
som gjeng der kvar Dag og forklårar det 4de Bòd ...
nei! nei! dette gjeng yvi alle Merke."

"Ja det er leidt," sagde Ragna. "Men trur du ikkje
det her kann sjå verre ut enn det er meint? Vikstad
er visst svært bråfus av seg; men eg trur ikkje han er
vond." Ho sat med Augo i Golve og tala med stort
Stræv; det var nok fyrste Gongen ho antrast med Fâr
sin på denne Måten. Den gamle lika seg ikkje. No, då
han var uppi so mykje leidt og harmelegt, burde då
iminsto hans eigi Hus vera på hans Side, totte han. Og

SIDE: 37

serleg Ragna, som han no hadde vori so god imot all
Tid. Han sat og såg på henne frå Sida, halvt sorgfull,
halvt harmfull, og svara ikkje. Ragna sat og stræva
med å få fram det Spursmåle som ho helst var komi
fyri. Det var so vandt å finne Mod. At ikkje Far
kunde hjelpe henne på Veg! -- for her var det han
som hadde Urett.

"Men no," sagde ho endeleg, "veit me då at den
andre ... er saklaus?" Presten kvakk upp og vart
raud. Der fekk ho eit stygt Tak på meg, tenkte han.
"Hm -- ja," svara han, "det hender ofte i denne Tid,
at det urimelegaste er det sanne. Her er Upprør og Umstøyting
i alt; den Skikk og Orden Gud hev sett er reint
komin or Lag. Elles vonar eg," sagde han snøgt, "at
du ikkje tenkjer meir på Hauk?" -- Ragna vart blodraud.

" -- Er du stød på, Fâr, at han ... er ... det
som du sagde sist?" -- "Kva er det for Snakk? Javisst
er eg stød," svara Presten hardt; han kjende med seg
sjølv at han slett ikkje var fullstød. "Men trur du då,"
heldt Ragna fram -- ho sat og tulla på Lommeduken sin
og tala med det største Stræv -- ; "trur du då, at det
var ... Guds Vilje, at han skulde ... koma innpå
slikt?" -- "Guds Vilje?" sagde Presten, "kor kann du
koma på sovori?" Han stirde undrin på Dotter si. -- 
"Men kann ikkje ... Vårherre likevel ha havt liksom ...
ei Meining med det?" -- "Det lyt me tru," sagde Presten
ustødt; han visste ikkje kvar ho vilde av. "Hev det
ikkje hendt, at Folk som kom inn på slike Villstigar,
sidan hev ... vorti dei største kristne Mennar?" -- No
blenkte det upp for Presten. No såg han kvar ho
stemnde. -- "Hm, det hev hendt," sagde han, -- "men
ikkje med slike som hev sleppt Trui med fullt Medvit og
frå sjølve Grunnen av." -- "Aldri?" spurde Ragna rædd.
"I alle Fall sjeldan," svara Presten; han kjende seg noko
ustød her. Ho smilte underleg; Augo fekk Glans. "So
hender det stundom," sagde ho; "Og er det ikkje Guds
Vilje at det skulde hende alltid?" -- Visst nok; men hev
ein Mann fyrst gjevi den Vonde heilt Magti rned sine

SIDE: 38

Tankar, so skal det mest meir enn eit Under til, um han
skal verte frelst." Ho reiste seg; det kom yvi henne eit
hugtakande Drag av Tru og Elsk. "Ein Mann som han
kann ikkje fortapast. Han hev ei Môr som bed for
honom Dag og Natt; han hev gjenom all sin Barndom og
Ungdom lært å elske Sanningi. Det er ein Veg som
Vårherre læt honom gange; men han finn attende tilslutt.
Helst dersom ... dersom ..." ho trivla etter Ordi og
slo Augo ned. Presten sk£na henne altfor vel, men
bøygde av: " -- dersom han ikkje forherdar seg." No
slo ho Augo upp. "Nei, Far. Han er ein ærleg Mann,
som vil Sanningi, og slike stend det skal finne."
"Ærlege Folk narrar ofte seg sjølve," sagde Presten; han
var flat av å høyre sine eigne Tankar att no av Dotteri.
"Ja," sagde Ragna, og den underlege Smilen kom att,
"men dersom nokon prøvde på i Livsens Lengd å løyse
honom ut or denne Sjølvdåringi, då veit eg visst at han
kunde vinne fram!"

No nytta det ikkje å vride seg frå henne lenger.
"So du trur, stakkars Barn," sagde Presten, "at du skal
kunne vera Frelsar-Engelen hans?"

Ho var ikkje bljug lenger, men såg på Far sin med
store uppglødde Augo. "Ja, Far; det vil eg våge. Rive
meg frå honom kann eg ikkje; og det var visst ikkje
rett heller. Eg vil fylgje honom, og beda for honom, og
lære honom på nytt å elske sin og min Gud. Eg veit
eg gjer ikkje Synd med dette. Eg hev lova meg det
sjølv for Guds Åsyn, og då fekk eg Fred, og vart so
underleg sterk." Presten kjende seg mest rådlaus. "Du
svermar, Barn," sagde han. "Du trur som alle Kvende
at du kann hugvende ein Mann med Kjærleik og Husvarme;
men det gjeng ikkje so lett. Mannen hev det
på ein annan Måte, han. Han læt seg yvityde av
Grunnar, ikkje av Kjenslur. So lengi eg rår for deg,
so lengi må du ikkje tenkje på å få ein Mann som
negtar di og mi Tru; det var å selja deg til livslang
Strid og Usæle. Merk det, Barn; det er mitt siste Ord."
Ho skalv der ho stod. "Eg er ikkje Barne ditt når eg
gjer dette?" kviskra ho. Han kvakk ved Tanken, men

SIDE: 39

svara so fast han kunde: "Nei." Ho snudde seg og
gjekk. "Ein må lyde Gud meir enn Menneskje," sagde
ho stillt og uppglødt. Presten stod som fjetra. "Er ho
komi innpå slikt, so er ho i Stand til -- !"

XIII.

Um Vikstad er å melde, at han fekk ikkje den Posten
han hadde søkt. Han var innstillt og so godt som utnemnd;
men som Saki just skulde fyri i Stiftsdireksjonen,
kom det eit Brev frå Presten Vangen. Der stod, at
Presten no hadde lært Vikstad å kjenne frå ei ny Side,
so han kunde ikkje lenger vitne so godt um honom som
fyrr. Vikstad var eit urolegt, villt Hovud utan Agt for
det 4de Bòd, og snaudt med det rette Syn på Kristindomen
i det heile. "Eg ynskjer ikkje," slutta Breve,
"å gjera Mannen noko til Meins; men eg held det for
min Skyldnad som Prest og kristin å leggje fram den
heile Sanning slik som ho er." Då den gamle Presten
var ein vyrd Mann i Stiftsdireksjonen, gjorde dette at
Vikstad ikkje fekk Posten. Han vart som toreslegin då
han høyrde dette. Og der var stor Undring allstad der
Sogo vart kjend. Det vart skrivi noko um det i eit Par
Blad. Men snart dovna det av att og gløymdest.

Vikstad vart fleire Gongir kalla upp å Prestekantore.
I Fyrstningi var han hard og arg; sidan bøygde han seg
og bad um Tilgjeving. Han såg han hadde fari gali,
sagde han. Ei Tid etter tok han til og gjekk på Balles
Bibellesningar og Bønesamlingar. Dei sagde han hadde
vorti ein gudeleg Mann.

XIV.

Eystein Hauk gjekk inni Byen i denne Tid og var
mindre enn glad. Han freista fyrst med hardt Arbeid,
vilde freiste å gløyme. Men det vart verre og verre.
Sorg og Saknad auka på og saug for Bringa som ei Sott.

SIDE: 40

"Du er so underleg i denne Tid, Hauk," sagde Kandidat
Breide, som Hauk heldt for sin beste Vén. Og so var
det ikkje lengi fyrr Breide visste alt. "Seg meg no Råd,"
sagde Eystein.

"Ja," svara Breide, "det skal eg. Eit Ord so godt
som tusund: dersom du ikkje ser deg Råd med å vinne
yvi denne Elsken, so tak deg ein god, ladd Pistol; set
Pistolen rett inn millom Tennane; legg Peikefingren på
Løysaren og drag til! For det er det einaste kloke du
då kann gjera."

"Ja-ja, ja-ja," sukka Hauk.

"Du finn Vilkåri strenge?" -- Godt! Når du kann
vera so galin at du fer av og huglegg ei kgl. norsk
Prestedotter, du som vil vera ein Framgangsmann, og
det ein heil ein, -- so kann du ikkje vente deim likare."

"Nei nei! du hev Rett! du hev Rett! det er det som
er Ulykka!" jamra Hauk med Andlite i Hendane.

"Ja; eg hev Rett," meinte Breide. "Ein Mann i dette
Lande som ikkje hev den "rette Tru", han må finne
seg i å vera heimlaus. Han er utstøytt av Samfunde og
hev ikkje Rett til å draga nokon med seg. Men å
gifte seg med ei Prestedotter, det var å draga heile det
trongsynte Samfunds Hat og Illske og Fordøming og Inkvisisjon
like inn i si eigi Stogu. Det var å gjera heile
Live sitt til ein einaste skjerande Misklang. Alt det du
elska måtte ho hata og vera rædd; alt det ho elska var
for deg Lygn. Det vart eit Rike i Strid med seg sjølv.
Det vart Helvite."

Hauk tagde eit Bìl. So sagde han, liksom noko bljug:
"ho hev slik ein klår, sterk Panne og slike sanne, ærlege
Augo. Eg hev stundom tenkt at det vilde vera
ein Velgjerning å draga henne ut or den myrke Prestestogo
... ut i friskare Luft, ut i Live ... lære henne
å tenkje."

"Umvende henne, ja?" flirde Breide. "Stakkars Gut.
Du kann lære ein Sau gange på tvo og ein Bjørn danse
Halling; men lære eit norskt Kvinnfolk tenkje, det slepp
du. Vårt kjære Samfund hev sytt for det. Kvinnfolke
vårt forstend seg ikkje meir på Logikk enn Krabben.

SIDE: 41

Den Mannen som kann få Kona si til at forstå at 2 +
2 = 4, han er ein Meistar; og lenger rekk han aldri.
Minst med ei Prestedotter."

"Ja men ho er ikkje ei vanleg Prestedotter! Eg tala
lengi med henne der uppe, og ho hadde Vit. Ho forstod
meg!"

"Far i Mak, Gut! Fyri Brudlaupe forstend Kvinna
alt, og helst det som er rart og ravgali; det er etter
Brudlaupe eg meiner; for då vert ho seg sjølv att."

Hauk kjende seg uppøst, men visste lite å svara; for
han hadde tenkt noko slikt sjølv. So tagde han og gjekk.
Men den Tanken at Ragna var av eit anna Slag enn
andre Kvinnfolk, og at ho vilde kunna lære det som
ikkje andre kunde, -- den beit seg fast. Kanskje her
kunde vera Råd enno, um ikkje den Presten stod i
Vegen. Den som berre kunde ljuge. Den som kunde
løyne reint ned sine sanne Tankar og taka på seg den
Hamen som desse Folk lika best. Ein Dag kom det yvi
han som ein Sjukdom, at han vilde freiste med dette.
Den som livde i ei Dårekiste fekk brùka dei Rådir som
baudst. Når ein Mann stod mot hundrad tusund, so
hadde han Rett til å brùka Prettur. Det galdt meir enn
eitt Liv her; det galdt Livslukka for tvo. Dessutan ...
han livde ikkje i heil Sanning no heller. Han tagde med
sine Tankar der han visste det berre vilde gjera vondt
å tala; so kunde han taka eit Stìg til. Han tok Pennen
med skjelvande Hand og vilde skrive eit Brev til Presten
Vangen. Det skulde vera so kristelegt, at den gamle
skulde koma ifrå sine Mistankar. Han skreiv og han
skreiv; det baud imot, men han skreiv; til Slutt var Breve
ferdugt. Men då han las det igjenom vart han skamfull
og slengde det i Omnen.

So gjekk han og ynskte at han aldri var komin innpå
desse Tankane. Kvi skulde han tenkje, han meir enn
andre Teologar? Hadde han rolegt fari dei vanlege Vegane
og vorti ein vanleg teologisk Kandidat, so hadde han no
havt Livslukka si. "Og når alt kjem ihop so er det
den det gjeld um. Me er alle Egoistar, og det hev me
Rett til. Er me fyrst komne inn i dette arme Live, so

SIDE: 42

er det ikkje meir enn rimelegt at me tek for oss av Rettine."
Og kor mykje galdt det i Grunnen um, kva ein
trudde? Det var ingin som visste kor den fulle Sanning
var å finne; det rimelegaste var at ho ikkje fanst; det
som det galdt um var til siste Slutten det -- å vera
stød i sitt. "Og den som kastar seg heilt inn i ein
Tanke-Ring, han vert stød i sitt. Det er ingin Teolog
som saknar Tankens Fridom. Er ein fyrst komin inn i
den Troll-Ringen, so finn ein seg godt der, og tykkjest
tenkje fælande fritt. Det er liksom dei bergtekne; når
dei drikk av Trollhorne, so gløymer dei kvar dei er ifrå,
og kjenner ingin Lengt meir etter Sol og fri Luft. Og
so gifter dei seg og røykjer Tobak og er sæle." Men
han tottest ikkje kunna koma inn i denne "Troll-Ringen".

Det verste var, at han ikkje kunde arbeide. Han sette
seg til med ei Bok og las ... tri Linur fram; so sat
han og drøymde. Han tok Pennen og vilde skrive; skreiv
Yviskrifti, mynstra med fyrste Setningen, skreiv nokre
Ord og strauk deim att; og so sat han og drøymde. I
timevis, ja i yktevis. Det var so han såg seg mest yvigjevin.

Han måtte spreide Tankane; han måtte hava
Letting. Han fekk ein underleg, vill Hug til Moro og
Suml som han ikkje fyrr hadde havt. Han lét seg draga
inn i den Kunstnar- og Student-Rangelen som gjeng gjenom
Hovudstaden Dag og Natt; og dette var noko nytt; det
dreiv då på ein Måte Tidi. Men det Live han her kom
inn i var soleis, at skulde han vera med i det, måtte
han slå seg laus. Når han so vakna att, lika han seg
verre enn ille; og Enden vart at han måtte halde seg
liksom i ei jamn Halvørske av Turing og Tankeløyse, um
han skulde halde ut.

Og endå hjelpte det ikkje. Det døyvde Tankane på
ein Måte; dei dovna av i all den Eimen av Vin og Villskap
og vondt Samvit, liksom Tannverken for ei Stund
kann bli kjøvd av ein Dram; men Brodden sat under og
gnog og stakk; og Lengtingi braut upp som eit vondt
Sår, so snart han hadde ein roleg Time.

Han sagde til seg sjølv, at det var umannslegt og veikt

SIDE: 43

å luske seg burt frå Liv og Ålvor med Drøyming og
kunstig Sjølvdøyving liksom ein Opiumsrøykjar; og so
tok han seg på Tak og gav seg til å arbeide att. Men
når Tankane kom veltande som Dragsui ved Strandi, og
Sorgi glødde som ein tærande Eld, so vart han leid av
alt, og so kom Villskapen upp att. Og når han då gav
etter, so vart det verre enn nokon Gong.

Stundom tenkte han, at kannhende var det Kvendetrøyst
som her skulde hjelpe. Ei god, kjærleg Kvinne
vilde visst forstå Naudi hans; under Kvendehand vilde
Sorgi batne. Han hadde aldri trutt på slikt fyrr; men
no var han ikkje so kaut lenger. Han kunde taka Hjelpi
kor ho baudst.

Tanken sette seg fast og vart til ei sjuk Lengting. Han
lagde ikkje Merke til, at den Kvinna han drøymde um i
Grunnen var Ragna sjølv.

Minst av alle var det den han kom i Hendane på.

Rosalie Alm var fager og frisk og eit staut Kvinnfolk,
men mannkjær. Ho var gift, "men berre med ein Probenreuter,"
lagde Folk til. Hauk kjende henne ikkje. Men
på eit Ball hadde han dansa med henne og funni henne
interessant. Ho hadde eit Par underlege Augo og ein
sanseleg Munn; men Vit var der i henne, og ho hadde
lesi meir enn dei fleste. No råka han henne att ein
Kveld i Teatre. Han hadde vori i Middagslag og lìvt
godt; då han kom fram til Plassen sin i Parkette, sat
Rosalie Alm der, ung og brusande som ei Balldronning,
mjuk og varm, strålande av Silke og ung Kraft. Han
hadde aldri visst at ho var so fager. Og ho smilte til
han so søtt og sælt, då han helsa, at han vart reint varm.
Han sette seg ved Sida av henne og kjende henne strøyme
inn imot seg som Silke, som Varme, som ein Dåm av
søt Parfyme. Ho kviskra til han og smilte med perlekvite
Tennar. Og ho såg på han med sine underlege Augo
som Hauk ikkje forstod; matte, sorgblide, våtglinsande
drog dei han; det var som dei vilde suge i seg all hans
Hug og Sans. Då gjekk den Tanken i Hauk, at henne
vilde han tala med. Ho vilde forstå han.

Rosalie Alm var "fordomsfri"; Hauk fekk Lov å koma

SIDE: 44

til henne so ofte han vilde. Alm var "som vanleg" ute
og reiste; og ho "var so åleine". Når Hauk tala med
henne kom han inn i ein Rus som gjorde at han gløymde
alt anna; og ho var so vidt upplyst, at han kunde tala
med henne um kva han vilde. Han lika seg hjå Fru
Alm og søkte henne rett ofte.

Ho fekk ikkje lite Magt med Hauk. Han hugsa aldri
etter at ho var gift; for honom vart ho meir og meir den
åndfulle frie Kvinna, som stod utanfor det vanlege Kvardagsliv.
Men stundom vart ho ålvorsam og gav seg til
å tala med han um Vårherre. Å, sagde ho, kor syndige
me var, og kor sårt me trong Nåde og Frelse!
Ho kunde aldri lìva eller vera til, dersom ho ikkje ender
og då fekk gå i Kyrkja og høyre Guds Dom yvi Syndi
og reinske seg ved Bot og Bøn. Ho kunde ikkje forstå,
at Hauk vilde vera utan Tru. Ho hadde lengi tenkt
at ho vilde beda han sanse seg og tenkje seg um; for
den Vegen han no gjekk, den førde ikkje til nokon god
Stad. Hauk berre glåpa; eller han sette i å læ. Vilde
ho preike Bot for honom? Men då vart Rosalie streng.
Ho stana upp midt framfor han og stirde på han med
store Augo, som brann av religiøs Eldhug; "læ ikkje åt
ålvorsame Ting!" ropa ho. Hauk vart reint forundra.
Ho meinte det ærlegt med Kristindomen sin! Samstundes
med at ho gjekk her og braut si dyraste Plikt! Slikt
hadde han aldri kunna tenkt seg. Han vart tagall og
såg på henne og lydde. Ho dreiv på. Ho lagde ut
for han um kor syndig han var; men den verste Synd
var Vantrui; for den gjorde at han ikkje kunde få Tilgjeving
heller. Den som trudde, han kunde og synde,
dessverre; men Gud var nådig og tilgav, når ein bad
um det; derimot den som ikkje trudde var rådlaust under
Guds Unåde. Kvi kunde han då ikkje likso godt tru?
Innbillte han seg at han var sælare eller betre som han
no var? Eller trudde han at han kunde narre Vårherre?
Ho såg på han ettersom ho tala, og Augo hennar
fekk etterkvart ein mildare Glans. Og Mæle vart
mjukare, varmare. Kunde han då slett ikkje tru? Kva
var det som var i Vegen? Ho, som heldt av han, totte

SIDE: 45

det var so leidt å vita at han var Fritenkjar. Ho
vilde so gjerne at den ho elska skulde hava Guds Nåde.
"Kjære Eystein," sagde ho tilslutt og lagde sine kvite
Armar um Halsen hans, "du er for god til å vera Fritenkjar;
gjev upp det og tru som me! Eg bed deg um
det! For mi Skuld, Eystein!"

Dette fann Hauk vart vel grovt. Han skauv henne ifrå
seg heller ublidt og sagde at ho burde skjemmast. Ho
kunde vera syndig nok fyrr, um ho ikkje etterpå alt
dreiv Spott med sin eigin Gud. Då ho såg at han var
harm, tagde ho for den Gongen.

Men Dagen etter tok ho til på nytt. Hauk fann henne
tilslutt so ufyseleg som ho der gjekk, syndefull og urein,
preikande um Nåden, at han sagde henne si Hjartans
Meining og gjekk. Dermed var han frelst frå den Venskapen.
For det høvde so heppeleg, at Herr Alm just
no kom heim.

Hauk kjende seg letta. Men leid seg var han som
fyrr; og verst var det, når Lengten etter Ragna braut
upp att.

 -- "Gud å Gud som De ser melankolsk ut!" sagde
Frøken Emilie til honom ein Kveld; han sat og skulde
gjenomgå ei Rolle med henne; for Frøken Milla vilde
til Teatre. Ja; han var melankolsk. Frøken Milla lo
åt dette og gav seg til å drive Gjøn med han, men på
ein so skalkut Måte at han måtte læ med. Han hadde
aldri fyrr lagt Merke til Frøken Milla. Ho var ikkje
fager, totte han, og ho hadde visst ikkje meir Ånd enn
godt gjorde heller. Men no såg han at ho i alle Fall
var ein Gudsfugl mot Rosalie Alm. Milla var ein rask
litin Gjentunge, glad og lett som ein Sporv; av Andlit
var ho som Folk flest; men ho hadde slikt eit greidt,
tekkjelegt Lag. Hauk gav seg i Lag med henne og totte
dette var Moro. Dei ålvorsame Tankane kvarv burt som
Skuggar når ho snakka; for Milla var so hjarteleg tankelaus.
Aldri i sine Dagar hadde ho havt ei Sorg, so vidt
som han kunde forstå; ho var som den unge Fuglen
som sit høgt upp-i Tretoppen sin og lær åt heile Verdi.
Det vart lite av med Lesningi etter denne Kvelden. Hauk

SIDE: 46

totte det var meir Moro å prata, og det totte nok ho
med. Dei råka kvarandre ofte, og kom godt til Lags.
Hauk tenkte med seg, at kanskje hadde han her funni
den Trøystaren som skulde syngje Sorgi hans i Ro. Ho
var so barnsleg; og so skulde ho då visst ikkje plåge
han med Trui. For etter alt det han kunde forstå trudde
ho ikkje meir enn ein Kattunge.

Dette gjekk til ei Tid. Men so kom den usæle Stundi,
då Glansen gjekk av denne Venskapen med. Hauk
visste ikkje kven som hadde Skuldi; han visste berre at
den "barnslege" Gjenta ikkje var likare enn andre av
det Slage. Og sidan hadde ho vist seg både mindre
tankelaus og mindre barnsleg enn fyrr. Ho bad han
um so mykje no; Hauk fekk stundom ei Kjensle av, at
ho gjorde seg ei Forretning av denne "Venskapen".
Og dertil kom ein annan Ting. Han fekk ein Dag høyre,
at når ho tok det so lett med Trui som ho gjorde, so
var det i Tillit til hans Tru. Ho meinte ho kunde vera
trygg for Straff når der ingin Vårherre var; og der var
ingin Vårherre, når ein Mann som Eystein ikkje trudde
på han. Dette var mest verre enn alt; Hauk vart leid og
drog seg ifrå henne. Og Milla fann seg i det; for ho
hadde nok funne seg ein ny "Lærar".

So hadde Eystein Hauk på nytt vori eit Leikverk for
eit laust Kvende. Det vart alt upp i Styggedom for han;
og Suti si hadde han ikkje vunni yvi; den låg og brann
i Bringa som fyrr. Og mindre enn nokon Gong kunde
han gjeva upp Tanken på Ragna. Kvar skulde han av?
Han var trøytt, skamfull, hugbròtin; og utan Ragna var
han so hjelpelaust åleine, -- med alle dei lystige Vénene
sine. Kvar skulde han av. Alle Vegar var stengde, utan
den eine som førde til Undergang. Hadde dei likevel
Rett, desse som sagde, at ingin kunde halde seg uppe i
Motgang, utan han hadde si kristne Tru?

Han fekk ein sugande Lengt etter Kvild og Fred. Barnetidi
og Barnetrui steig fram for Minne hans milde og
varme og fagre; "um eg endå freista å vinne att Barnetrui?
Eg var sælare med den; og slikt gjeng i Lag for
so mange andre?" Det var ein fin, solklår Sundagsmorgon;

SIDE: 47

Kyrkjeklokkune tok til å ljome, fredelegt, signande,
med lang, gråtfull Dirring ut-yvi ein syndefull
Heim. Han tok på seg og gjekk -- åt Kyrkja. Han
kjende seg skamfull som ein burtkomin Son; men tusund
sæle Minne steig upp i honom og fyllte honom med
Gråt; og som Kyrkja steig fram mot honom breid og
tung og full av Ålvor, kjende han det som noko framandt
og fælt, at han hadde tenkt å rive seg laus ifrå henne.
Han kom inn. Orga gjekk som eit rullande Hav og
tyngde og bar honom på same Tid; uppe på Altartavla
stod Frelsaren i Getsemane, og Judas kom med Vakti til
å forråde honom ... "Er det Jesus av Nasaret dé
leita etter, so er det meg!" -- sagde Frelsaren og såg
på Judas med Augo som åtte all Himilens Sol, men og
all Himilens lynande Eld. Hauk seig ned i ein Stol og
kjende sig litin. Og alt det han elles totte var stort, all
Mannsens Vit og Kunst, alt hans eigin Filosofi og alle
hans eigne vise Tankar ... det vart berre Armod.

Og Songen steig, mjuk og sterk, borin av Havrulling
frå Orga:

"Ve mig, at jeg så mangelund
i Vellyst haver svævet,
og Nådens dyrebare Stund
så skjødesløst henlevet!
Når Gud sin Nådesol påny
hver Morgen over mig lod gry,
da lukte jeg mit Øie.

Se, jeg er den forlorne Søn,
som selv sig vilde råde
og ødte bort sin Arv så skjøn
for skidden Lyst og Både.
Mig smagte ikke Himmelbrød,
men Verdens Lystemad var sød;
nu får jeg andet finde."

Han vart so full av Gråt, han kunde ikkje syngje med.

Men so kom Presten.

Det var ein lang, sped Mann med bleikt Andlit utan
Skjegg; han hadde eit veikt kvinande Mål, men sette i,
når han sagde noko som han fann serleg vigtigt. Han

SIDE: 48

heldt ei Bøn, som frå fyrst til sist var ihopsett av teologiske
Talemåtar og Bibelspråk. So heldt han ein lang
Tale som var ihopsett på same Måten; Hauk kunde
det på Rams alt ihop. Ikkje ein einaste sjølvtenkt Tanke;
alt tillært; Leksur, Leksur frå Upphav og til Ende; lause
Påstand utan Teven av Grund, umyndige Tankerengjingar
utan Namne til Kritik, ei Fåkunne um dei simplaste
Sanningar i Vitskapen um Natur og Ånd som var utan
Måte. Og alt lagt fram i Guds eigi Namn som Sanning
frå Æva av. Og der stod han og gol ein heil Klokketime.
Sistpå kom då den vanlege Jammersong yvi
denne vonde Tidi, som gjorde Upprør mot Gud og den
av honom innsette Riks- og Rådsmagt og dyrka Djevelen
endefram i den frie Tanke. Hauk sat og leid vondt under
alt dette. Han skjemdest yvi å høyre slikt bori fram for
vituge Folk. Han såg upp til Altare og kjende mest
som ein Medynk med denne arme Profeten frå Nasaret,
som då alltid skulde verte forrådd av sine eigne. Det
var greidt: den gode Presten gjekk ut ifrå at han tala
for eit Publikum av Grasnaut. Og som Hauk såg seg ikring,
gådde han at det mest alt ihop var ei Samling av Vrak.
Gamle, blåe Kjeringar som såg ut som dei var komne
uppatt or Lik-Kista; Møykjellur som var reint utor Giftingi;
unge Gjentur som var stygge, sjuke, skakke eller
krylvaksne; Mannfolk på Krykkjur, bringesjuke, utlivde,
fulle av Hoste og Verk; Gamlingar som var ferduge,
Ungdomar som var øydelagde ... alt ihop stygt, sjukt,
dauddømt, vonlaust, ei Samling for eit Hospital. Men
var der ein som var frisk og livskraftig, då såg han
ikkje just ut som han var komin hit for Guds Ords Skuld.
Hauk sat i den myrke, kalde Kyrkja og fælte. Han kjende
seg som i ein Lik-Kjellar. Nei; ved alt som var sant
og godt: her var ikkje Live. Og då han gjekk ut, og
høyrde Orga spela eit Utgangspræludium med Tema frå
ein tysk Opera, då lo han. Han snøgga seg ut or Kyrkja.
Og aldri hadde eit fullt Drag frisk Luft smaka honom
betre; han kjende seg som vakna frå ein fæl Draum.

Kva vilde Folk her? Søkje Trøyst for sine Sorgir og
Syndir. Dei hadde ikkje Mod til å bera sin Lagnad

SIDE: 49

sjølve, og so søkte dei framand Hjelp. Freista å døyve
sine vonde Minne i ein heilag Bøne-Svir; freista å gløyme
sine Livstap og løynlege Sjælesår i ein Rus av Salmesong
og himilske Draumar. Var ikkje dette det same
som han sjølv hadde forsøkt, um alltid på ein annan
Måte? Var det ikkje den same Umanndom og den same
Bløyteskap, som hadde drivi honom ut på Ranglestig?
Denne Tanken var honom som eit sterkt Ljos. Alt dette
som Folk hadde funni på til Hjelp mot tunge Tankar,
frå Opium til Andakt, frå Rangel til Religion, steig i
dette Ljose fram som ei einaste lang Rad av rædde Rømingsforsøk
burt frå Live og Livsens Sanning. I dette
Ljose forstod han òg, at han sjølv var komin hit. Han
hadde ein Gong vori blaut nok til å bøygje av frå Livsens
Arbeidsveg og røme for den Suti, Live baud honom
å bera; og då han ikkje kunde halde ut i Råskapen,
hadde han søkt ei ny Døvingsråd i Religionen; då det
ikkje hadde hjelpt med "Vin og Kjærleik", hadde han
vilja freiste med Bønir og Barneminne. Det siste var
nok betre enn det fyrste; men det var same Slage i
Grunnen. Og han totte han hadde Skam av det alt.

Men no var han ferdug. No hadde han rent det Skeide
ut. Den Vegen bar ingenstad. Og han kjende med Skam,
men med vaknande Mod, at i Grunnen kunde han ha
bori si Sut som ein Mann, når han berre heilt og fast
hadde bruka sin Vilje. Når han hadde falli, so var det
avdi han hadde vori rædd og lat; men det kom ein ikkje
langt med. Han takka i sine Tankar Presten for, at han
hadde vekt han upp av hans "nye Rus". Det einaste
moralske og mannslege var å taka Live som det kom
og bera det med Mod; og det fanst berre ei Råd mot
Sorg og Sut som ein Mann kunde forsvara å brùka; det
var Arbeide; -- Arbeide åleine.

So som han no var i Lag kjende han seg styrkt og
frisk av desse Tankane. Han hadde ikkje på lange Tidir
kjent seg so modig. Skam og Skade at han ikkje fyrr
hadde sétt dette; men no såg han det, og no hadde han
vunni.

Han var reint glad for han var komin laus frå denne

SIDE: 50

store Daudingheimen, Kyrkja, so han ikkje lenger stod i
Samfund med den. Og han kjende det meir enn nokosinn
som ein Skyldnad å vera med og berge Folke ut
or denne tyngjande og talmande Trolldomen. Han såg
på Kyrkjefolke som dei tusla fram der gjenom Gata med
lutande Hovud og trøytte Stìg, og han hadde vondt av
deim. Det var sjuke Folk som var komne upp i Hendane
på Runekallar og Signekjeringar og ikkje hadde
Magt til å løyse seg ut att; å, den som kunde sende
lite Sol innyvi all denne Trolldomen, so Trolli gjekk i
Stein og Folk slapp frie! I det same hugsa han Ragna.
Ragna! ho gjekk òg innestengd der i denne Natti. Ho
med sin fine Tanke og sin reine, varme Hug låg likeeins
nedtyngd og kvævd i denne Skodda. Alt hans Blod
kom i Kok. Han skulde og måtte berge henne. Ho,
Kongsdotteri, den friske, fagre Møy, skulde ut or Fjelle.
Ho skulde ikkje sitja derinne og frjose i kalde Glassalar,
når Soli giddra herute, og Blomane anga og alle Fuglar
song; ut skulde ho, ut i Dagen der ho hadde heime, ut
og kjenne Guds svale Luft strøyme friskande um Vangane
sine; og han, han sjølv vilde vera Riddaren. Her hjelpte
ikkje Snakk. Han tok henne; ho var hans. Ho elska
honom, og han elska henne; ingin, og inginting, hadde
Rett til å leggje seg imillom her. Han sprang meir enn
han gjekk. Men rett som det var, stod han. Kor visste
han at ho elska honom? Han hadde vore for ærleg til
å spyrja.

Tung og uroleg rusla han heim. Når alt kom ihop,
hadde han nok lite Grunn til å vera modig.

Men på Borde låg eit lite fint Brev.

Han treiv det; fekk liksom Hjarteklapp; reiv det upp.
Der stod:

"Herr Eystein Hauk.

Eg er skamfull for eg hev drygt so lengi med å svara
på det De skreiv. Men det kunde ikkje bera til fyrr.
No trur me alle at det ikkje er De, og det var hyggjelegt
at so var. Men eg burde visst det.

Ragna Vangen." 

SIDE: 51

Han lo høgt av Glede og heldt eit Leven, so Gjenta
kom inn og spurde um det var noko. "Himilens Vink!"
skreik Eystein; han gjekk Golve rundt i lange Stìg og lo.
Gjenta skýna ikkje dette og gjekk att. Men Hauk sette
seg og skreiv Friarbrev. "No er eg frelst!" tenkte han.
"Hev eg fyrst Gjenta på mi Side, so blæs eg åt alle
og åt alt! Ho og eg, me skal nok koma utav det; eg
skal lære henne det eg veit sjølv, og so skal ho ein Gong
takka meg for sin Fridom!"

XV.

Slik glødande Elsk som den Eysteins Brev gav Vitnemål
um hadde Ragna knapt drøymt. Dette Brevet gav
henne nytt Liv; no fyrst tok Live til; hjarte sæl og hjarte
varm kjende ho seg, og mest sæl ved å kunna gjeva
seg heilt att til denne Mannen, som gav seg so heilt til
henne. Å! som ho var glad og sterk. Ho brydde seg
ikkje lenger um det som stod i Vegen. Og ho forstod
so godt alle desse gamle Segnir og Songar um Ungdomar,
som gav Live for sin Kjærleik; å, gjeva Livet for sin
Kjærleik, -- det var det som var Livet. Her vart nok
Strid. Men i den Striden vilde ho med uendeleg Glede
leggje heile sitt Liv; å, det var stort, det var verdt
å lìva, når ein fekk lìva heilt for den, som ein elska
so høgt.

Ho fortalde Môr si um Breve; Môri gav henne ein Kyss
og lova å tala til Fâr hennar. "Nei! eg talar med honom
sjølv!" sagde Ragna med strålande Augo og ein Smil
som ei Valkyrje. Môri såg på henne; voks liksom ved
Syni; forstod Dotter si og smilte. "Ja ja; gjer det," sagde
ho; "du er sterkare enn eg."

Ragna gjekk til Fâr sin. "Her hev eg Brev frå Hauk,"
sagde ho, "so som eg hev venta. Og no kann eg ikkje
anna ... enn som eg fyrr hev sagt." Presten seig ihop
i Modløyse; kjem det likevel, sukka han, "Og du bryr
deg ikkje um, at du gjer din gamle Far Hjartesorg på
hans gamle Dager?" spurde han.

SIDE: 52

Det skar i henne å høyre dette; ho gløymde heile sin
Stridshug og såg på den Gamle med Sjæli full av Sut.
"Tenk deg um endå ei Stund, Ragna," bad Presten;
"tenk deg um berre til i Morgo!" -- Ho riste stilt på
Hovude. "Eg skal vente på Svar til i Morgo; for meg
sjølv hev eg tenkt yvi alt." Og ho rette seg upp og vart
liksom so høg og framand: "den som vil gjera Guds Vilje
lyt hata både Fâr og Mor og Syster og Bror, ja tilmed
sitt eigi Liv." Det lyste or Augo hennar liksom med
Måneglans. Presten sat som tryllt. "Eg kjenner henne
ikkje lenger," tenkte han. Ho gjekk -- inn på Kammerse
sitt og grét.

Presten samrådde seg med Kona si. "Korleis skal
me fara åt?" sagde han. "Ho er komi inn i den Svermartanken,
at ho er utvald til å frelse Guten; og mot
slikt er ein verjelaus; her er Råd med alt so nær som med
Ørske. -- -- I Grunnen er det sant som Balle sagde:
slike Folk som denne stakkars Hauk burde vera utestengde
frå alt godt Lag." Prestekona sat og såg nedfor seg
og gjorde Kunstir med Snippen av Lùmmeduken sin.
"Balle er visst snar til å mistru Folk," sagde ho stilt.
"Balle er Sjælekjennar!" sagde Presten, noko stutt. -- 
"Du trudde ikkje på Mistankane hans," sagde Frua, "fyrr
det Bladstykke kom?" -- "Hm-hm, lat so vera, lat so
vera," sagde Presten, tryllt og forundra yvi at ho hadde
gått etter det. "Men når no ikkje Hauk hev skrìvi
det Stykke," sagde Frua og vreid sterkt på Plaggsnippen,
 -- "so er det berre Balles Mistankar som stend att."
Presten sat og stirde. Slike Motlegg hadde han endå
aldri røynt av si snilde Kjering! "Barn skal reise seg
mot Fâr, Husfru mot Mann," murra han for seg sjølv og
sukka. Prestekona høyrde det og vart reint rædd; hadde
so nær sleppt det heile og berre bedi Mannen sin um
Tilgjeving. Men so hugsa ho Dotter si og gjorde seg
hard, endå det sveid i Bringa. No tok Presten i att.
"Balles Mistankar som du kallar det, hev sine gode Grunnar;
og det var berre min Blindskap og Godtruskap som
gjorde at eg ikkje fekk Augo upp fyrr. Dessutan tala
eg sjølv med Guten. Slike Tankar som han gjeng med

SIDE: 53

er reint hårreisande. Di meir eg hev tenkt på deim,
di ræddare hev eg vorti. Det nyttar ikkje å vride seg
ifrå dette. Eg hev sjølv vori likso glad i Guten som
du, og eg vil visst likso lite som du gjera Dotter vår
imot; men no -- , no veit eg ikkje kva eg skal korkje
gjera eller tenkje."

Prestekona sat vonlaus og rædd og var innimot Gråten.
"Ragna tòler knapt nokon Motgang i dette," sagde
ho. "Du meiner ... Helsa hennar -- ?" spurde Presten
ustødt. "Ja ... Ho tek det so tungt." No kunde ikkje
Frua berga seg lenger; ho grét. "Nå, nå, nå," bad
Presten. Han var reint rådlaus. Han kjende seg so
åleine; og Kvendegråt hadde han aldri tòlt. "Ja -- ja
 -- ja, i Herrens Namn, kva skal me gjera?" spurde han.
"Um du skreiv til Hauk?" bad Frua. "Skreiv? Ja ...
Skreiv ja, og bad honom forklåre seg? Ja ... Ja, det
var ein Tanke. Eg skal prøve! eg skal prøve! -- Gjeve
Gud det måtte jamne seg!" -- Han vart tydeleg lettare.
No fekk han iminsto Dag med Avgjerdi.

Han skreiv. Fyrst eit Spursmål på Samvit og Ære,
um Hauk var kristin eller då heldt på den kristne
Læra. Men dersom han ikkje gjorde det, um han då
vilde lova at han likevel skulde finne seg i kyrkjeleg
Vigsle, og at han aldri vilde freiste på å draga Ragna
inn på sine Tankar, og at Borni -- um Gud signa
Ægteskape med slike -- skulde få Dåp og full kristeleg
Fostring. Breve vart sendt same Dagen; Ragna fekk
vìta det etterpå. Ho lika det ikkje, men gjekk inn på
at ho ikkje skulde skrive, fyrr det kom Svar på dette
Breve.

Svare kom og var stutt og kaldt. "De kann vel ikkje
i Ålvor tru, Herr Pastor," stod der, "at eg læt meg avkrevja
Vitnemål um mi Tru på denne Måten. Det må
vera nok at eg stend i den lutherske Statskyrkja. Um
dei Vilkåri De set uppe, skal eg berre segja at eg ikkje
vil binde meg soleis på Fyrihand. Dersom Ragna elskar
meg so er ho mi; og då er ho den einaste som kann
setja meg Vilkår. Eg hadde -- ærleg sagt -- venta Svar
frå henne fyrst; for eg tenkte ho var sterk nok til å

SIDE: 54

avgjera ei slik Sak sjølv." -- Dette Breve gjorde ikkje
godt; og Hauk hadde halvt um halvt sendt det i den Trui at
no var alt ute. Presten freista å telja Ragna ifrå endå
ein Gong. Men alt han sagde visste ho å svara på so
klårt og fast, at han ingin Veg kom. Han gav seg sistpå
yvi. "Du fær gjera som du vil," sagde han; "men
min Vilje hev du ikkje, og eg vil inkje Andsvar hava."
Ho leid grøteleg under dette, men stod fast. Og ho fekk
Hjelp av Môr si, som såg kor hardt ho trong um Studnad
i denne tunge Striden.

Ho skreiv til Hauk: "Det var ikkje med min Vilje
at du fekk det Breve frå Far. Eg er di, for eg kann
ikkje vera anna; um eg skulde lide alt vondt vil eg fylgje
deg. Eg kann ikkje setja upp Vilkår; eg vilde skjemmast
av det, og det vilde ikkje nytte. Eg trur på deg;
det er alt eg kann segja. Dei segjer for meg at du er
Fritenkjar. Um so er vil eg beda for deg; og det må
du tru, at den som elskar som eg, ho kann beda. Eg
gjer Far min svært imot med dette. Gud forlate meg
det; for eg kann ikkje anna. Men han held meg i Grunnen
ikkje lenger for Barn, og i dette kann eg ikkje lengi
halde ut. Og det er det einaste Vilkåre eg set. Men
eg legg alt i dine Hendar." -- -- 

No var Hauk sæl. Han var so sæl at han kjende Hug
til å ofre henne alt. Ho var meir verd enn all Verdsens
Tankar; ho var Live. Skulde han tenkje seg ein
Guddom, måtte det vera noko sovori som ho. Og den
som i Elskhug åtte ei slik, han var i Livssamband med
det høgste. Det var Kvinna som bar Livsens forunderlege
Løyndom, den store Livsgåta, Upphave til all Glede
og all Sorg, og det var ho som åtte Magti på denne
Jord yvi kvar Manns Hug og Hjarta. Kvinna var Kjærleik;
og Kjærleiken var Gud; men Gud var Sanningi og
Live. Han gjekk der i si Hjartans Sæle og bygde seg
upp ein heil Filosofi eller Religion um dette. Men då
han fortalde sine Tankar til Kandidat Breide svara denne
stutt og beint, at han var galin.

"Veit du ikkje det, din General-Tosk," sagde han, "at
Huldri hev Hale? Det Kvinnfolke du i Dag gjer til

SIDE: 55

Gud, held du um eit halvt År for ei Gås. Lat Dårane
gifte seg, Gut! kom du og ver vis!" "Takk!" sagde
Hauk, "eg held meg til Dårane." "Snakk," sagde
Breide, "du skýnar meg ikkje. At du held det Kvinnfolke
der uppe for eit Ideal, det er vel nok; det er ikkje
det eg hev imot; for det er alltid godt å hava eit Ideal
i denne Verdi; men Dårskapen er at du vil gifte deg
med Ideale! -- "Eg held meg til Dårskapen," smilte
Hauk sæl. "Gifte deg med Gåsi!" -- Hauk berre lo.
 -- "Og dersom no Vårherre velsignar Gåsi med ...
Etterkomarar, kor gjeng det so?" "Å, me kjem nok ut
av det." "Ut av det? -- Ja ut av både det og alt.
Høyr no her, min høgvyrde Herr Idiot. Gift deg for
meg so lengi du vil; men gjenom det Ægteskape kjem
du til å surre deg fast med tusund Reip til den gamle
rotne Samfundsmaskina; og den kjem til å rive deg
og slite deg med sine tusund Tennar, til du heng der
og dinglar som ein skotin Kobbe og er ubrukeleg til alt.
Dette er Ålvor; og du skal ein Gong sanne mine Ord.
Farvel! God Moro millom Dårane!"

Hauk var so glad at han knapt nok forstod slike vonde
Spådomar. Han skreiv eit eldfullt Brev til Ragna og
takka henne med brennande Ord for ho hadde gjort han
so sæl, og so glad i Live. "Og no fer eg straks heim
og steller til Brudlaups. For di Skuld, og for Far og
Mor med, tek eg kyrkjeleg Vigsle; men du veit det er
ikkje den, me byggjer vårt Ægteskap på. Vår eigin
Elskhug er det einaste Grunnlag som her hev Rett og
Sanning; og eg meiner det Grunnlage skal halde ut." -- 

Dette Breve gav Ragna Vissa på, at Hauk var Fritenkjar.
Men no var ho mest glad ved det; for derved
var det at ho fekk noko å gjera i Live.

XVI.

Gamle Provsten Hauk vart ovglad då han hørde, at
Son hans hadde fest Ragna Vangen. "Det er bra, Gut!"
sagde han; "det beste du kunde gjera." Og Mori meinte
det same. Det vart reint Høgtid i Provstehuse den Kvelden.

SIDE: 56

"Og no tek du vel din theologicum," meinte Provsten
og klappa Son sin på Aksli. "Å -- hastar ikkje,"
svara denne. "Hm? gifte deg fyrr du fær Eksamen?"
spurde Provsten. "Duger ikkje, Gut! duger ikkje! Det
vert alltid upp i Fusk med slikt. Nei Far; Selen på no,
og so Lasse upp for Brekka med same. Hm?"

Hauk var i si verste Beit. "Ja ser du, Far," sagde
han, "i dei fyrste Åri hev eg ikkje Bruk for denne
Eksamen. Og eg veit i Grunnen ikkje um eg fær Bruk
for'n nokon Gong. Det stend på korleis det gjeng med
det andre. Men -- dersom eg ein Gong ser eg kjem til
å få Bruk for teologisk Eksamen, -- nå ja, so riv
eg'n frå meg på eit Års Tid. Det lagar seg nok."

"Hm; høyr, Eystein," sagde Provsten. Du skal ikkje
rive frå deg den teologiske Eksamen på eit Års Tid.
Du med dine Gåvur skal hava præ. For det fyrste kann
du då koma fram i Verdi. Og det hev ikkje lite på
seg det. Hm?" -- "Å, det finst vel alltid det som var
verre å vera enn Bisp," meinte Eystein med ein Smil.
"Godt, godt!" sagde Provsten. "Og for det andre so
treng Kyrkja i vår Tid dugande Mennar. Uppløysningsmagtine
reiser Rygg rundt ikring, i Politik, i Teologi,
i Vitskap, i alt; endå her hjå oss høyrer me Røystir
som kjem fram med nedrivande Tankar, ja som tek på
sjølve Statskyrkja. Hm? Ja det er fælt. Og Kyrkja
hev ikkje mange Stormennar i denne Tid. Dei er snart
talde dei som ein kann segja lyfter seg upp-yvi Tylvti.
Difor trengst her einkvar ung, sterk Mann, utbudd med
stor Daning og Kunnskap, og med Skrive- og Tålegåvur
av høg Rang, ein som kann tyne ned alt dette Satansherke,
og samle Kyrkja i sin gamle Stordom til eit fast
Murverk mot desse Avgrundsmagtir som ligg og bryt og
kokar der ned i Folkedjupe. Hm? du forstend? -- Det
vilde vera eit Arbeid som kunde adle sin Mann. Det
var noko for ein Idealist som du! Hm?"

Hauk vart so tung um Hjarta ved slikt. Men han laut
halde seg. "Slikt Verk ligg langt yvi ein Manns Magt,"
sagde han. "Ein Manns Magt?" ropa Provsten. "Nei
høyr, Gut. Just i ein Mann er det. Krafti må samlast,

SIDE: 57

just på ein Mann er det, Verke må bli lagt; aldri vart
eit Storverk gjort av ein Korporation, og aldri vart Verdi
reformera av ei Generalforsamling." -- "Sant nok," sagde
Eystein. "Javisst er det sant," meinte Provsten.

 -- "Eg lyt fyrst røyne ut kor langt eg kann koma med
det eg no hev fari til med," sagde Eystein; han vilde
burt frå Emne. "Kunde eg drive det til å verte ein
god Bladmann, so hadde eg vunni meir enn um eg vart
Bisp." "Pyh!" blés Provsten og slo ut Pipa si. "Nei,
Gut; det vert du snart leid av. Vera Bladmann er å
vera Træl; du trur du er Styrar av Dagsens Straumar,
og just so er du berre eit Tutarhorn Por dei Tankar og
Meiningar som til kvar Tid er uppe. Men hev du ein
Tanka du sjølv vil hava fram, so -- Takk skal du ha!
 -- so hev Publikum anna å tenkje på. Du kann leggje
all di Sjæl i eit slikt Arbeid, og du kann vera so dugleg
du vera vil -- : "han skriv godt for seg, den Fyren!"
segjer Publikum; og so gjeng det sin Veg. Nei! den
som vil få noko fram i Verdi, han hiver Penn og Papir
og gjeng inn i det praktiske."

Hauk hadde vorti ålvorsam. "Du hev stor Rett her,
Far," sagde han; "og eg hev sjølv tenkt det same. Når
ein ser på Mengdi av desse Bladfolk, ser, kor loslitne
dei er både i åndeleg og ofte i utvertes Meining med,
kor trøytte og matleide dei gjeng der og masar, utan Tru
på Folke og ofte utan Tru på seg sjølve, men syndleg
bundne til Kjerra og Partie, -- når ein ser slikt, so
kann ein nok verte rædd. Men, kjære Far, -- kor
mykje fær no dei gjort som gjeng inn i det praktiske?
Kva utrettar ein Bisp t. D.? Det einaste han vinn er
å gå Ærend for Kyrkjedepartemente og halde uppe 'Systemet'.
Men er det ein som hev ein Tanke sjølv å
arbeide fyri, -- so vert han ikkje Bisp! Kva skal ein
so gjera? Er ein Bladmann, so kann ein i alle Fall
stride for sine Tankar; ein fær ikkje mange med seg;
dei fleste les Blade og legg det frå seg att likso kloke
som dei tok det; men -- ein fær då dei beste; og dei
hine, dei syg i seg Tankane og veit det ikkje sjølve, og
so kjem dei sigande etter med Tidi. Det gjeld berre um

SIDE: 58

ein er seig nok til å ikkje trøytne, når ein gjeng og
ser på all den Vesalldomen og Fåvisa."

Provsten stod og tenkte. "Hm, ja -- ja," -- sagde han;
"det kann hende du hev Rett i sùmt, du med. Embættslasse
er ikkje alltid so lett; og der er noko i det, at
anten må ein vera so sterk at ein kann skapa eit nytt
System, eller so vert ein Træl av det gamle. Men du
med dine Gåvur skulde vera Kar til å skapa eit nytt
System!"

"Skulde eg skapa eit nytt System måtte eg hava nye
Tankar," svara Hauk. "Men dersom eg hev nye Tankar,
so stengjer det gamle System meg ifrå seg, til dess eg
er so slitin at eg ikkje lenger kann gjera noko. Og dersom
eg vilde snikje meg fram, ljuge ned mine nye
Tankar til eg vann upp, so vilde den Lygni tyngje heile
mitt Liv og sistpå magtstela meg når det galdt. Og på
den Måten vart eg i verste Meining ein Træl."

Provsten gjekk att og fram. "Hm -- ja; hm; nåh ...
Men din theologicum skulde du hava likevel, -- for alle
Tilfelle, ser du! Du veit ikkje kva som kann hende, og
du er ikkje lenger so reint ung. Hm?"

"Me fær sjå," sagde Hauk. "Det lagar seg vel; og
 -- som sagt: eg trur eg skal slå større Slag både no
og sidan når eg fiktar med Pennen, enn um eg gjeng
Embættsvegen."

"Nå ja-ja, ja-ja!" sagde Provsten; "lat oss ikkje stridast
i Kveld! Eg er i slikt Godlag at du kann få meg
med på kva du vil. Men det er sant; med det same
me er innpå dette: sùmt av det du hev skrivi i "Framgang"
er fælt radikalt, du! Det må du iallfall agte deg
fyri. Du kunde snart få Ord for å vera ein Rotrivar!
Ja du kunde draga på deg Mistanke um, at du høyrde
med til dette Helvites-Bøle som ligg der inn i Kristiania
og vil fuske frå oss Kristindomen vår! Hm? -- Gud
fri oss! -- Ein slik Mistanke er speleg, ser du. Ikkje
nok med at han vilde stengje Embættsvegen for deg; men
han vilde likso vel gjera deg ubrukeleg til alt anna. For
enno held Gudskjelov Folke vårt fast på si gamle einfalduge
Barnetru; so dersom nokon rører ved den, so

SIDE: 59

taper han med same Gongen Tilliten hjå alle. Berre
den minste Mistanken er nok. Agta deg, Gut! -- Du er
ung og djerv; du meiner det ikkje vondt; men du hev
som all Ungdom Hug for sterke Ord, og meir Sans for
Einskildmanns Fridom enn for den Autoritet som held
Samfunde ihop; -- du kunde snart få ein Flekk på
Namne ditt og verte heitande Samfundsrivar og Fritenkjar;
og då var du seld; då kunde du likso godt fara or
Lande med same. Merk mine Ord, Gut! Eg er eldre
enn du, og eg kjenner mine Folk; du skal aldri trega på
at du lydde meg i dette."

Hauk tagde. -- Å, det var fælt å sitja her og høyre
på alle desse velmeinte, truskyldige Ord! Det var ikkje
fritt han kjende seg som ein Svikar; heile Live hans
krengde seg liksom um til ei Lygn; han vreid seg under
ei Skam han snaudt kunde bera. Men kven hadde Hjarta
til å vera ærleg her og dermed røve all Hugnad og
Alderdoms Fred frå sine eigne gamle Foreldre! Han
måtte tegja. Han hadde som ei Kjenning av at han
vel ein Gong kom til å svide for denne Lygni si -- for
Lygn var det! -- ; men han fekk då heller taka det som
kom sjølv, berre han kunde få spara sine gjæve, kjære
Foreldre.

 -- "Og no nok um slikt!" ropa gamle Provsten. "No
skjenkjer Mor oss eit ærlegt Glas Vin, og so drikk me
ei Skål for di unge Festemøy! -- Å kor glad han vert,
den gamle Fagnadmannen, Far hennar! -- Skål! Ja, min
gode gamle Vén Vangen. Me hev havt mang ei glad Stund
saman me tvo, då me var unge. Han var ein lettliva
Kar i den Tid, Vangen, ein Skjemtegauk og glad i Gaman
 -- vel glad sume Tidir, ha-ha, -- men fin og nobel og
god. Ja der var i det hele meir Liv bland Studentane i
den Tid enn no. Folk er so sture og stive av seg no;
dei fær det ikkje til med å lìva. Nei; i den Tid var
det noko anna; der var Poesi i Studenterlive då; der
var ... der var ... nå, der var Villskap inn imillom;
men der var då i det heile meir Sving på det, meir
 -- meir -- med eit Ord: meir Poesi. Men den eg fyrst
og fremst minnest når eg tenkjer attende på dei Dagar,

SIDE: 60

det er min gode Ven Vangen, Johan Peter Blommenberg
Vangen ... Skål for den Mann! Hans Dotter vågar
eg for alle dei Gjentur som til er. Hm?"

Dei samtala lengi um desse Ting; og Hauk fekk snutt
det so, at Provsten og Frua vart samde um å beda
Presten Vangen um Lov til å halde Bryllaupe heime
hjå seg. Det vart og avgjort, at det skulde stå til
Hausten.

XVII.

Bryllaupe stod. Hauk var glad og sæl, men lengta
sterkt etter å koma ut or all denne Lygni han her var
uppi. Ragna var sæl som han, men samstundes med ein
Dåm av høg, mild Sorg. "Stor og rein som Madonna!"
tenkte Hauk og såg seg byrg på henne; "so klår ei
Panne må vera åtkjømd for klåre Tankar!" Men
Ragna såg seg glad på dei varme, reine Augo hans;
"med so rikt og varmt eit Hjarta som han hev, so må
han kunne finne fram att til si Barndoms Tru."

Presten Vangen var ikkje med i Bryllaupe, til stor Saknad
for gamle Provsten. Det heittest at han var sjuk,
og det var ikkje so langt av Leidi heller. Men han
hadde sendt Provsten eit Brev som denne undrast
mykje på. "Kann du skýna kva Mannen meiner?" spurde
han Son sin. "Han skriv so høgtidsfullt og løyndomslegt,
at eg forstend ikkje eit Ord; og ikkje er det likt til han
er glad heller! -- Eystein las Breve.

Det var fullt av Innpåtyding og Burtpåleiking; den
gamle Presten hadde ikkje havt Mod eller Vilje til å
segja sine Tankar ut; men han hadde då gjengi so langt
som han kunde. "Å pytt," sagde Eystein til Far sin;
"det er berre denne galne Kapellanen dernede som gjer
Presten ør. Han er rædd meg i Politiken, ser du! -- 
for du veit at Vangen hev vorti svært konservativ i denne
Tidi." "Å er det det!" sagde Provsten. "Men Herre
Gud, er ikkje eg likso konservativ som han?" -- "Hm -- 
ja, Vangen er ikkje berre konservativ; han er Bakstrævar."
 -- "So. Hm; i gamle Dagar var han meir frilyndt

SIDE: 61

enn både eg og dei fleste." -- "Dess stridare Bakstrævar
er han no." -- "Hm, forunderlegt!" Provsten riste på
Hovude og lika seg ikkje. "Du hev no vori uvyrdin òg,
stundom," sagde han til Son sin. "Berre du ikkje alt er
gjengin for langt!" "Å, det greider seg nok," meinte
Eystein. "Ja ja; me fær tru at Ragna fær Skikk på
deg," sagde Provsten. "Kjeringane våre plar vera gode
Dyretemjarar!" Eystein lo.

Mor åt Ragna hadde òg ein slik Samtale med Brudgomen.
"Du må ikkje undrast på Vangen," sagde ho.
"Balle hev innbilt honom at du er ... at du hev ...
at du er av dei som fornegtar ... og det er det som
hev gjort honom so uroleg og hjartetyngd. Men det er
vel berre eit Påfund av Balle?" -- Hauk vreid på seg.
"Balle held alle for Fritenkjarar som ikkje trur på det
norske Kyrkjedepartemente," sagde han;" kor kann den kjære
Pastor Vangen bry seg um slikt?" -- Prestekona vart
liksom noko flat ved dette og spurde ikkje meir. Men
ho bad honom skìlleg vent um å vera god med Ragna,
som var sår og fin i sine gudelege Kjenslur og lett kunde
mistyde mangt, um det ikkje var so vondt meint. "Ver
roleg, Mor! sagde Hauk og slo seg glad, "Ragna og
eg skal nok koma utav det!" -- Frua såg på den staute
glade Ungdomen og smilte.

Då Bryllaupe var slutt, fór dei tvo unge beint til
Byen. "At dé ikkje fer heim-um Vangen!" sagde Provsten
og var mest ublid. "Eg må til Byen no," svara
Eystein; "og Ragna fylgjer helst med same." "Far er
sjukleg," hjelpte Ragna til, "og treng sterkt til Ro." -- 
"Hm, ja-ja, ja-ja," grumde Provsten. Dei reiste.

 -- "Og no må du, Eystein, vera meg alt i denne
Verdi, både Far og Mor og Vén!" sagde Ragna, halvt
med Smil, halvt i Gråt. Han drog henne inn til seg.
"Alt, alt!" sagde han. "Eg elskar deg dess meir uendeleg,
di meir du for mi Skuld lyt sleppe." Ho grét, både
av Sorg og av Glede.

Dei kom til Byen. Hauk hadde stellt alt fint og hyggjelegt
til åt henne, og ho vart hjartans glad i sin nye
Heim. Han var litin, men svært koseleg.

SIDE: 62

XVIII.

Og som Heimen var, so var òg det Live som no der
tok til. Ingin nemnde det som skilde; det kom alltid
fram i Samrøda ender og då, og iser var Hauk god til
å leggje sine Tankar inn so det knapt vart åtgått; men
dei striddest aldri. Og i sin unge inderlege Elskhug var
dei kvar på si Side uendeleg vare for å nemne Ting
som kunde gjera vondt. Ragna visste dessutan, at det
kunde ikkje nytte for henne å taka det med Strid; men
Hauk på si Side vilde ikkje for alt i Verdi ho skulde
tru, at han vilde "umvende" henne. So gjekk det overlag
godt. Det at Kjærleiken liksom var innsprengd med
duld Uro gjorde at han vart varmare, ja sår og sorgfull,
som når ein elskar den ein ikkje kann få.

Men det kjendest likevel stundom tungt, at der skulde
vera noko imillom deim som dei ikkje kunde tala fritt
um. Det var som dei ikkje åtte kvarandre heilt på
denne Måten. Sitt høgste Åndsliv måtte dei altfor
mykje lìva kvar for seg, og det dei kunde hava tilhopes
vart mest det kvardagslege, det vanlege. Og ikkje ein
Gong dette åtte dei heilt saman. For det fanst i Grunnen
ingin Ting som dei ikkje såg kvar på sin Måte.
Dette kunde stundom falle svært vondt. Og ettersom
Tidi leid kom det liksom noko framandt inn millom deim
sjølve. Dei vart meir og meir utrygge for kvarandre,
visste mindre og mindre å finne kvarandre. So vart dei
rædde og søkte dess fastare ihop, gav etter og ofra alt det
dei kunde til å nå kvarandre; men so forstod dei at
det frå båe Sidur var eit Offer; og det vart òg vondt.
Stundom kunde Hauk tala so Ragna fekk Von um at han
ikkje var so langt ifrå henne endå i dei høgste Ting;
og ho skalv av Glede. Men når ho so vilde slå seg
til Ro i denne Gleda og liksom gav honom Handi til heilt
Samband og fullt Fylgje, so kom der alltid noko som
sagde: nei; det var ikkje so meint.

Ettersom Hauk vart meir og meir rædd for å leggje
sine Tankar fram i Samtale, fann han på og gav henne

SIDE: 63

Bøkar som han trudde skulde lære henne å forstå
honom. Det var mest Romanar og andre Diktverk, skrivne
ut frå hans Livssyn. Ragna las deim, men vart liksom
sjuk av det. "Ikkje gjev meg slike Bøkar," bad ho.
"Kvi då?" spurde Hauk. "Dei er so stygge," svara
ho. "Stygge?" spurde han. "Ja; dei hev so mange gudlause,
sundrivne Tankar. Eg vert so leid av meg når
eg les deim." Hauk såg på henne og smilte. "Trur
du det sanne alltid er det same som det hyggjelege?" -- 
"Nei; det sanne kann vera strengt ... men det er alltid
kjærlegt." -- "Tankane i desse Bøkane er strenge og
kjærlege." -- "Nei, dei er so fulle av Hat og Spott." -- 
"Mot det låke og stygge ja." -- Ho tagde. "Kannhende
finn dei sumt stygt som du finn fagert," heldt Hauk fram.
"Men det spýrst berre um Livssyne. Hadde du vori upplærd
i dei Tankane, so hadde du òg funni dei fagre."
"Ja, men då hadde eg vori noko reint anna enn eg no
er; og eg veit ikkje um det hadde vori betre?" Hauk
vart ålvorsam. Men so smilte han. "Det der er eit
argumentum ad hominem!" sagde han; "for du veit at eg
vil hava deg som du er. Men for din eigin Part -- ja,
eg veit ikkje." Ho såg på honom med Sorg. "Med
slikt Livssyn hadde eg vorti vond, trur eg," kviskra ho.
Han hadde eit Svar på Tunga, men svelgde det, då
han var rædd det kunde såre. -- "Nå ja," sagde han,
"me skal finne andre Bøkar åt deg. Lat oss høyre kven
du helst vil lesa!" -- "Schiller?" sagde Ragna. "Godt!
ja, han er ein meinlaus Mann. -- endå han var Heidning
god nok, han med." -- "Schiller? som Far var so
glad i?" -- "Javisst! Daude Heidningar er ikkje fårlege."
 -- "Eystein!" -- "Kjære, det var ikkje vondt meint.
Er det fleire Diktarar du vil lesa?" "Ja, Goethe -- ?
Men han er vel òg Heidning?" -- "Den verste av alle,"
svara Hauk. "Er her då ingin Storskald som hev vori
kristin?" spurde Ragna rædd. Han tenkte seg um. "Av
Storskaldar frå nyare Tid veit eg knapt nokon. Men av
dei mindre ..." -- "Enn Shakespeare?" spurde Ragna.
"Ja, han er so stor at han stend reint upp-yvi denne
Striden," sagde Hauk. "Lat meg få slike ... Du trur

SIDE: 64

ikkje kor vondt eg fær av å lesa alle desse ... Det
legg seg for Bringa; eg vert som sjuk. Det er Veikskap
av meg; men ... ja. Du må bera yvi med meg."
"Kjære, kor kann du tru -- ?" Han kysste henne.

Men i Grunnen gjorde dette honom vondt. Der var på
nytt ein Veg stengd millom henne og honom. Han hadde
tenkt at ho var sterkare.

Skulde det no ikkje bli altfor langt imillom deim, so
måtte han tala med henne som fyrr, um han elles fekk
agte seg endå meir for å såre. Men no, då Ragna
hadde lesi desse Bøkane, var ho gløggare i slike Ting.
Ho gådde strakst når han kom inn på ukristelege Tankar.
Lengi høyrde ho på honom og tagde. Han tok so
smått til å vone at ho var på Veg til å skýna honom.
Men ein Gong, då ho totte han vart noko strid, bad ho
honom med ein sorgblid Smil at han ikkje måtte tala
um sovori. "Du veit eg er so veik," sagde ho med Bøn
i Mæle. Han smilte, men noko sårt; og det var ikkje
fritt han bleikna. "Kva skal eg tala um då?" sagde
han. Ho kvakk; enn um ho på denne Måten dreiv
honom reint ifrå seg? -- "Jau, jau, tala um alt," bad
ho; "men legg ikkje fram so mykje av desse ... Meiningane,
so er du snild." -- "Vil du då eg skal vera
usann imot deg?" spurde han. "Nei! nei! tala um alt,
og som du vil!" -- "Men når eg veit at eg sårar
deg?" sagde Hauk skjelvmælt. "Eystein -- !" ho grét.
Han drog henne mildt inn til seg, men kunde ikkje svara.
Sidan prøvde ho å tvinge honom til å tala, med di ho
i mest all Ting spurde um Meiningane hans. Men med
Rædsle kjende ho, at han hadde fengi meir Magt med
Tankane hennar enn ho både visste og vilde. Serleg
kjende ho dette når ho kom i Kyrkja eller tala med
andre gudelege Folk. Ved dette kom ho i slik Strid med
seg sjølv, at ho var på å gjeva seg yvi. Ho totte ho
hadde å velja millom Gud og honom, og her kunde
ho ikkje velja. -- 

Sin store Tanke um å vinne honom attende til Trui,
den hadde ho frå fyrste Dag freista å setja i Verk ved
å syne honom eit sant kristelegt Liv, so han liksom

SIDE: 65

skulde sjå at Kristintrui var den beste. Og dette gjorde
ho på ein slik Måte, at Hauk ofte måtte tenkje med
seg: var alle Kristne slike, so vilde Kristindomen enno
eige Verdi. Men han hadde ei Kjenning av, at alt dette
gjorde ho med Tendens, for hans Skuld; og straks
fekk det mindre Verde og liksom mindre Sanning. Stundom
var det endå mest so han mislika at ho bøygde
seg so audmjukt og motstandslaust under hans Vilje; "der
er for lite Reisning i dette!" tenkte han. "Der er
Trældom i det! Kvinna hev ikkje godt av å lìva
under ein slik Moral!" -- Dette forstod ho ein Gong av
eit Stykke han hadde skrìvi i Blade; og då vart ho mest
rådvill. Ingin hadde ho som ho kunde tala med heller;
og Trui hennar var ikkje so trygg og hugheil som fyrr.
Ho leid meir enn nokon livande visste. Men so bad ho
og grét og las i Bibelen; og ho kom då alltid til det at
ho burde halde fram som fyrr.

Hans Vangen, Bror hennar, kom til henne stundom,
men alllid når han visste at Hauk ikkje var heime. Han
hadde lagt seg sterkt på det ålvorsame no og heldt Lag
med dei strengaste Pietistarne; "for eg hev vori vill og
tankelaus fyrr," sagde han, "og drivi for alle Vindar."
Når han var hjå Ragna preika han og las; og jamt
og samt åtvara han henne mot Hauk, som var i Sanning
ein Satans Engel, send til Tukt for både henne og oss
andre. Ragna kunde ikkje lenger tala stort med Bror sin;
og ho laut Gong på Gong segja seg sjølv, at det han
fór med var som Bòs og Barnemat mot Hauks klåre
um enn kalde Tankar.

Det var etter kvart komi so langt, at Ragna i sine
eigne stille Tankar vedgjekk, at Far hennar hadde havt
Rett, då han spådde henne tunge Dagar saman med
Hauk; og endå vilde ho ikkje for alt i Verdi ynskje
Valet sitt umgjort. Det som var imillom deim var
ei so stor Sak, at det drog til likso vel som det skilde;
dei livde som i ein dagleg Strid med å vinne kvarandre,
og denne Striden heldt Kjærleiken ung. Eystein og Ragna
var i rette Røyndi eit lykkelegt Par, alt um dei -- som
alle lykkelege -- ikkje rett visste det sjølve.

SIDE: 66

XIX.

Hauk skreiv i Blade og studera Samfundsvitskap. Mange
av Stykki hans vart haldne for meistarleg gode; andre
totte Folk var hosta radikale. Men dei hardaste Stykki
han skreiv sette han ikkje Namn under, berre eit Merke
"R.  og vert
den frå-det-tekin, so kann korkje du eller nokon annan
gjeva det noko jamgodt i Staden.

"Og ein Ting til. Når du vert eldre so skal du sjå,
at du nok fær eit anna Syn på desse politiske og kyrkjelege
Ting. Denne Fridomshugen er Ungdomens Politikk;
eg veit um det, og det er i Grunnen naturlegt; difor
finn eg meg òg i dine Galskapar so godt som eg gjer.
Men når ein hev livt og lært ei Stund, so fær ein Syn
for mangt som ein i Ungdomen var blind fyri. Skriv no
ikkje soleis i Ungdomen, at du stengjer deg sjølv Attervegen
i Alderdomen! Skriv ikkje soleis, at dei unge som
kjem etter deg ein Gong skal brkùa dine eigne Ord til
Våpn mot deg sjølv! -- Eg kjenner deim som hev gjort
slikt; men eg veit òg at dei hev trega det.

"Det er elles i seg sjølv meiningslaust, at du som er
Idealist fylkar deg inn millom dei "Liberale". Det er
ikkje på den Sida du skal finne Idealiteten. Liberalistane
våre er Skravlarar og Kjeft-ausur; men prøv deim

SIDE: 67

når det gjeld, so skal du sjå. Det er på den andre
Sida du finn det klåre Syn og Arbeidsdugen og Offerhugen.
På vår Side stend tusund gode Mennar ferduge
til å ofre, og det i det store, dersom dei finn ein Mann
som vil føre deira Sak fram; på Fridomssida stend ein
Flokk Skrikhalsar som kann skrive ståkande Bladstykke
i rotrivande Avisur, men vrid seg som Ormen, når dei
skal ofre so mykje som ein halv Skilling for den Saki
dei kallar si." -- 

Hauk svara mill. a.:

"Du er strid med Fridomsflokken vår; men; kjære Far
min! du må tru at du ikkje kann lære meg noko nytt
um den. Eg kjenner desse Folk. Det er, etter si store
Mengd, ein ihopløpin Flokk av alle Slag, som lite veit
og inginting vil; men dei er komne i Ugreide med det
gamle og likar difor at det gamle vert rivi ned, endå
dei inginting nytt veit å setja i Staden. Dei likjest
Sverres Birkebeinar i alt so nær som i Mod og Manndom
og i den Gåva å kunna samle seg trufast um Sak og
um Førar. Det er Malkontentar av ymse Slag, heileblaute
Drøymarar, fuskande Fiskarar etter Folkegunst, drivande
Vinglingar som trur, at å "opponere" er å vera "sjølvstendig",
og som av den Grunn opponerar mot alt som
hev Magt eller ser ut til å få Magt, um det so er deira
eigi Parti. Og so er der ein ørlitin Flokk øvst uppe,
som veit kva dei vil og vil det dei veit, ein ørlitin Flokk,
som verkeleg ser Saki og skýnar Tanken og strævar for
den; eg veit alt dette, Far! Ja, eg veit meir. Eg veit
at me i rette Røyndi ingin liberal Fylking hev. Det som
samlar Flokken er ikkje sams Fyremål, men sams Fiendar;
og Stormengdi av deim som ærlegt trur seg Fridomsmennar
er i Grunnen so gode Bakstrævarar som nokon
kann ynskje seg. Tak Storflokken av dei "Liberale"; gjev
denne Flokken Magti; -- han vil ikkje reformere ein
kongeleg Hestestall dessmeir, langt mindre Samfunde. Dei
hev ingin ny Tanke å setja inn; dei vil byggje på det
gamle og vert då sitjande i det gamle Uføre med. Alt
dette veit eg. Men, ser du: dersom me ikkje hev ein
Fridomsflokk, so vert det dess meir naudsynlegt å arbeide

SIDE: 68

upp ein; og lat Sverres Birkebeinar vera ein ihopdrivin
Flokk av Røvarar og Rèk: det er endå Sverre
som eig Framtidi, og ikkje Magnus og Erling Skakke."
 -- -- -- 

I denne Tidi skreiv han eit av sine hardaste Stykke:
"Grunnvollen for Samfunde", og sette det i Blade under
Merke R.  Ragna var rædd at Hauk vilde setja
seg imot. Hauk tenkte: ho er enno ikkje so langt komi
at ho kann skýna meg um eg kjem fram med mitt; Ragna
tenkte det same frå si Side. Og so vreid dei seg for
Uppgjerdi og tagde so lengi dei kunde; Tankane deira
kom ikkje upp på annan Måte enn ved det at dei var
framifrå gode og kjærlege mot kvarandre. Soleis gjekk
det Dag etter Dag.

 -- "No?" sagde Kandidat Breide, "koss gjeng det?"
Hauk vilde vride seg undan: "å," svara han, "det lagar
seg vel." Breide såg på'n og flirde. "Ja no sìt du
der!" sagde han. "No fær Kyrkja Veslefingren; og hev
ho fyrst den, so tek ho heile Karen. Farvel, Fortapte!"
 -- "Dette er ikkje Venskaps Tale," meinte Hauk. "Venskaps-
Talen fekk du då Tidi var til det; då vilde du
ikkje høyre. No er det Sverd-Tid, Gråt-Tid, Økse-Tid,
som Skalden segjer; no er du ikkje lenger til å berge.
Fossen syg deg åt seg, og ut-yvi ber det. Gakk no stad
og sèl Guten din til Lygni og Humbugen; du sèl deg

SIDE: 69

sjølv med same. Den Floken du hev vasa deg inni no
kunde ikkje Aleksander sjølv hogge yvi." Hauk fælte
for at Breide kunde få Rett, men harma seg yvi at han
tok det på denne kalde, tykkjelause Måten.

Det sleit av ei Viku til. Hauk såg at Ragna leid
vondt; og det vart verre og verre å våge ei Uppgjerd.

"Dersom det endå berre var Dåpen!" tenkte han.
"Dåpen er ein tom Skikk og ingin Trolldom. Men vert
Guten døypt, so skal han hava Fostring der etter; Kyrkja
riv honom frå meg; for meg vert han framand; meg vil
han lære å sjå på som ein Antikrist og eit Djevelsting.
Og Lygni og Skrymtarskapen vil eta seg inn i Sjæl
og Tanke hjå honom til han er øydelagd; dei vil leggje
seg serleg um å synkverve og tankebinde honom, fordi
han er Son åt Fritenkjaren. -- Men so var det Ragna.
Ragna leid vondt; for henne var Guten eit Djevelsbarn
vigt til Domen, so lengi han ikkje var døypt! Hauk herde
ikkje å sjå på henne; han heldt seg frå Huse so
mykje han kunde. Ragna såg kor som til stod; og tidt
og ofte sat ho bøygd yvi Vogga og grét.

Ein Dag var Guten ikkje frisk. Det hadde inginting
på seg, men likevel sveiv det henne som eit vondt Hugbod:
enn um han døydde i Natt? -- Denne Tanken
skræmde henne so upp, at ho sette seg fyri å tala til
Hauk strakst, anten so det skulde bera eller breste. Her
galdt det meir enn både Lykke og Liv.

Same Dagen, ved Middagsborde, kom ho med det.
Hauk vreid seg, men var likevel glad for at Stundi endeleg
var komi.

Han sat og tenkte ei Stund; so sagde han: "fyrr eg
kann svara deg på det du her spýrr um, må eg vita
ein Ting. Trur du eg hev Samvit, Ragna?"

Spursmåle kom so brådt og so ålvorsamt, at ho stokk
av det. "Ja det må eg vel tru?" sagde ho.

"Trur du då, at det finst Ting som eg for mitt Samvit
ikkje kann gjera? Eller trur du, at når eg ikkje trur
som du trur, so er eg ein morallaus Mann, og at det
då kann vera meg sliks Slag anten eg fer so eller so?"

No raudna ho. I Grunnen var det ikkje fritt for at

SIDE: 70

ho hadde tenkt noko slikt. "Den som var utan Gud var
utan Andsvar," hadde ho lært; og det hadde ho i Grunnen
trutt; men no vart ho skamfull yvi denne Tanken.

"Trur du," tok Hauk atti, "at eg er ein ærleg Mann
som trur på mitt liksom du på ditt, og at eg er moralsk
bundin til mi Tru liksom du til di? Eller trur du at eg
er ein Gap, som hev slengt mi gamle Tru frå meg av
di eg var leid å av lìva under moralsk Tukt, og som
no ikkje kjenner meg bundin til noko, men lìver andsvarslaus
og tankelaus etter som Hugen snur, liksom Villmannen
i Skogen?"

"Spýrr ikkje so," bad Ragna.

"Eg lyt spyrja," svara Hauk. "Me fær gjera upp i
Dag; lenge nok hev me tagt no. Eg veit du kjenner deg
bundi til di Tru, og at du tykkjest hava Synd på deg,
dersom du gjeng imot denne Trui. No spyrst det då
um du trur, at eg er ein andsvarslaus og dermed rettlaus
Mann, so at du, ut frå di Tru, hev Rett til å drive
din Vilje fram imot min, eller um du held meg for ein
Mann med Samvit og moralsk Andsvar, og dermed trur
at eg hev min Rett, ut frå mi Tru, og at denne Retten
 -- i moralsk Meining -- kann vera jamgod med din,
so at me då kjem til å samtinge um denne Saki.
Eg må vìta dette, fyrr eg kann svara på Spursmåle
ditt."

Ragna hadde bleikna sterkt. I Grunnen hadde ho aldri
tenkt seg slikt: at han, den villfarande, skulde hava nokon
moralsk Rett mot henne i eit slikt Spursmål. No fekk
det heile ein ny Lìt. Det drog seg fram ein umogeleg
Floke. Var han ein ærleg Mann som trudde på sitt
liksom ho på sitt, og som kjende seg samvitsbundin av
si Tru liksom ho av si ... so fekk han same Retten i
denne Saki som ho; og sagde han då nei, som han vel
måtte gjera, kven skulde då løyse Knuten; og kor
gjekk det då med den vesle Stakkaren som i Vogga
låg?

Hauk såg at ho var i djupe Tankar, og at Tankane
tok henne sterkt. Ho var so kløkkjande ven som ho sat
der, denne unge Mori som i hjarteleg Sut stridde for

SIDE: 71

Barne sitt, -- ho var so ven at ein Stein kunde gråte.
Hauk kjende på nytt denne øre, hugrame Lengten etter
å ofre henne alt, alt, like til si eigi Yvivitning, sitt eigi
Vit og Syn på det sanne; men han heldt seg. Han beit
Hugverken i seg og lét henne tenkje ut i Ro.

Endeleg sagde han:

"Min Tanke um denne Saki hev vori den, at me burde
vente med Dåp og dei Ting, til dess Guten var so vaksin
at han sjølv kunde velja. Kva Rett hev me til å taka
denne sovande Sjæli og binde henne fast til ei viss Tru,
um denne Trui var aldri so sann? Eg vilde knapt våge
det um eg var kristin ... Guten sjølv er den einaste
som hev Rett til å avgjera kva han skal tru og tenkje;
lat honom vente til han kjem so langt at han kann velja
her; det hastar ikkje fyrr, og so tek han sjølv Andsvare
for Avgjerdi."

Ragna sat med Andlite i Hendane og tagde. Hauk
heldt fram, bedande og mildt.

"Barnedåpen er ikkje fyrisagd i Bibelen dessmeir,"
sagde han; "og han strider etter mi Meining likso vel
mot Kristi Tanke som mot Mannatanken elles. Kristus
vilde ikkje Ufridom; han tok ikkje imot Trælar. Barnedåpen
er ei Sjæle-Ofring, uppkomi i den Tidi då Kyrkja
var alt, Manns Fridom inginting, då det galdt meir
um at Kyrkja kunde hava Hals og Hand yvi Folk, enn det
galdt um ærleg Tru og sann Kristindom. Lat Guten
vekse upp fri! Lat oss ikkje binde honom korkje til det
eine eller det andre! Lat honom lære å kjenne både
di Tru og mine Tankar; og når han då er til Vits
komin, so lat honom velja sjølv etter si Hjartans Trong.
So vert der Sanning i Avgjerdi, Fridom og Manns Vilje
i Vale. Tenk på dette, kjære. Du må tru det er ikkje
med god Hug eg segjer deg imot her; men -- eg kann
ikkje vera med på det eg sjølv held for Urett."

Han såg på henne med våte Augo; ho tagde og
rørde seg ikkje. So stod han upp og gjekk. Ragna sat
etter og tenkte; men det gik i Vase for henne alt. Det
var som Grunnen gleid undan henne, kvar ho vilde feste
Fot. Ho minntest på nytt Far sin og dei varslande Ordi

SIDE: 72

hans. "Eg dreiv min Vilje fram mot hans," tenkte ho;
"no sitt eg her rådlaus og åleine og fær Straffi."

Aldri hadde ho sakna Mor si so sårt som no. Men
å få henne her inn i denne Tid vilde vera Ufredsbòd
til Hauk; då vilde ho tapa honom for all Tid. Kvar
skulde ho av? kven skulde ho få Råd hjå? Beda?
Ho kunde ikkje. Vonde Tankar og ville Spursmål skar
seg inn og kløyvde all Bøn, all Heilhug i Bøni. Det var
Guds rettvise Straff yvi eit ovmodigt Kvende som hadde
trutt å vìta hans Tankar og å kunna vera honom til
Hjelp. Å! so armt eit Kryp som ho var no fanst det
ikkje på Jordi.

Ho heiv seg i dåresjuk Elsk yvi Vogga; -- denne
kjære vesle åtte ho då, um so alt anna skulde svikte!
 -- Guten låg og sov; han var heit i Vangane og syntest
ikkje sova rolegt; -- enn um han var sjuk? enn um
han skulde døy? Ho skvatt upp i Daudrædsle. "Han
må hava Dåp!" ropa ho, og sende Bòd etter Presten.

XXI.

Presten kom; Ragna fortalde honom alt.

Han riste på Hovude. "De var tankelaus som gifte
Dykk soleis," sagde han. "Eg hadde mine eigne Tankar,"
svara ho. Presten stirde på henne. "Og so var eg for
ung," lagde ho snøgt til; ho vilde ikkje bli utspurd.

Han forstod henne og smilte sårt. "Stakkars Barn,"
sagde han, "dersom De hev misteki Dykk, so kann De
trøyste Dykk med at De no fær bøte. Dette slepp De
ikkje frå utan hard Strid. Tak no Striden rett upp! Kannhende
trong De just noko slikt ... til Bøygjing og
Skiring."

Ho kjende seg letta ved denne Måten å sjå Tingen
på. Gråten kom upp, mild og løysande; so hugsa ho
Foreldri sine, og Gråten vart sterkare. Presten sat og
såg på henne. Enn all den Sorg, enn all den Gråt
som då alltid skal fylgje dette stakkars Live, tenkte han
for seg sjølv.

SIDE: 73

 -- -- "Kunde De ikkje døype Barne her heime?"
spurde Ragna, prøvande og rædd. "Heime?" spurde
Presten, "Ja ... so han ... ikkje visste det? Eg
trur han var glad det vart avgjort ... berre han sjølv
slapp å samtykkje." Presten såg ålvorsamt på henne.
"Dette meiner De ikkje," sagde han. Ho vart blodraud;
grét so på nytt. "Kva skal eg gjera?" spurde ho rådlaus.

"Dersom Herr Hauk stend fast på sitt," sagde Presten,
"so må De anten fylgje hans Vilje -- og so gå ut or
Statskyrkja; eller so må De ... skilja Lag med honom;
brùka Môr-Retten; taka Barne med Dykk, og fara heim.
Det bydst ikkje andre Vilkår."

"Eg kann ikkje velja noko av deim!" jamra Ragna i
Vonløyse.

Presten sat og tenkte. So stod han upp. "Eg vil tala
med Herr Hauk," sagde han. "Å Takk, då gjorde De
vel!" svara Ragna; det var i Grunnen det ho hadde ynskt.
Presten gjekk.

Sidan hadde han ein lang Samtale med Hauk. Denne
lika ikkje at Ragna hadde søkt Råd mot honom hjå
Presten; han var kald og kvass og sagde mange harde
Ting. "Kristindomen er utlivd," sagde han mill. a., "og
ligg no og tyngjer på Ætti som eit uhorvelegt Lik. Prestane
våre er Haruspeksar, og Trui gjeng upp i Politik
og Matstræv. Og til all denne Lygni skulde eg selja
min fagre Gut? Nei, Prest! Det vilde vera meg likso
fælt som å selja honom til Slavehandlarar eller til
Komediantar."
Presten svara ikkje noko til dette; han såg at
Mannen var hugsprengd og upprivin. Han nemnde honom
berre dei same Vilkåri som han hadde nemnt for Ragna.
"Ja ja!" sagde Hauk. "Vil ikkje Ragna vera med på
det som eg hev nemnt, so fær me skiljast. Heller tusund
Milir herifrå enn gå og sjå på at Guten åndeleg vert
teken frå meg; heller ingin Son hava enn ein som i
sitt Hjarta bannar meg." Han reiste seg hugsprengd og
harm og gjekk.

Då han kom heim, såg Ragna at han var som burtbytt.
Ho vart so rædd ho torde ikkje spyrja. Endeleg

SIDE: 74

sagde Hauk: "Du vil ikkje vera med på det som eg
tala um her sist, høyrer eg?" Ragna såg upp med
Åsyni so full av Sorg og Sut at det skar honom i Bringa.
"Um Guten døydde i Natt?" kviskra ho og kom i Gråt.
Hauk bleikna. "Døydde? Er han sjuk?" -- "Just ikkje
det ... men det kunde so snart hende." Hauk var
upprørd og skræmd. "Vert Guten sjuk, so gakk til Doktaren
og ikkje til Presten," sagde han.

 -- Det var fyrste Gongen han hadde sagt eit hardt
Ord til Ragna. Men han visste ikkje sjølv kor hardt det
lyddest for henne; han gjekk.

XXII.

Det bar ut or Byen, burt ifrå Folk; han måtte vera
åleine, måtte få vera i Fred. Gjekk og dreiv; langt
og lengi. Han var leid av seg, hjartetyngd og sjuk;
kjende seg heimlaus, fredlaus, utstøytt; visste kje kvar
han skulde gjera av seg. Ragna hadde han tapt; ho heldt
ikkje av honom lenger; ho søkte framand Hjelp mot sin
eigin Mann; det var Barne ho elska, ikkje honom;
ho forstod honom ikkje dessmeir; kunde eller vilde
ikkje forstå honom; alle hine hata honom; Foreldri sine
torde han ikkje sjå; Vénine hans -- kaldkloke, hugarme
Sjølvsjukingar; når han var i Naud, drog dei på Aksli
og flirde og gjekk. Verdi var stengd; her var ikkje ein
han kunde tru seg til.

Og ikkje nok med at han var utestengd frå Heim og
Kjærleik; han kunde ikkje krevja Rettferd dessmeir.
Spott og Flir var det einaste han kunde vente i si Naud;
di verre han leid, di meir vilde alle skikkelege Folk fagnast
"Kvi hev du fari soleis? Kvi var du ikkje som
ein av oss?"

Og Ragna, den einaste, den kjæraste, den beste, Ragna
som var hans Tanke både fyrst og sist, ho som han
hadde sett heile sitt Livs Von til ... ho sat heime bleik
og kald, grét yvi Barne, bundi i Fordomar; vilde han
vera streng so svara ho med Gråt. Ja, ja; no var alt

SIDE: 75

ute. Han gjekk og stridde med desse Tankane til han
var so trøytt at han mest vilde sige. Kvelden kom; han
laut sjå å draga seg heim. Han var rædd for å råke
Kjenningar; smøygde seg fram gjenom tronge Gatur; gjekk
tilslutt inn på ei Kafé der han visste han var ukjend;
for han måtte få kvile. Han slengde seg på ein Sofa;
Folk glodde på denne bleike, fine Mannen og undrast
kven han kunde vera. Å, for ei Kvild det var å vera
millom ukjende, i eit Lag der han ikkje galdt for anna
enn eit Mannfolk! Uh; Idear; -- han leiddest av å
minnast sitt eigi Stræv. Kva skulde Folk med Idear?
Folk vilde hava Mat. Mat og Moro. Og kannhende
hadde dei Rett. Tankar! -- Han såg på Folke ikring
seg og lo. Ha-ha; Folk gjev mykje meir for 1/2 Øl enn
for all Verdsens Idear. "Eit Glas Toddy, Jomfru!" ropa
han, tok eit Blad og lagde seg trøytt attende i Sofaen.

Han var som i Noas Ark. Alle Slags rare og stygge
Dyr hadde berga seg inn her frå Livsens store Siflaum
der ute. Og dei åt og drakk og lo og elska og sagde
til kvarandre: lat oss eta og drikke, for i Morgo døyr me;
det var Komedie utanpå, men uendeleg Tragik innunder.
Glas og Flaskur singla og song, Kvinnfolk lo, Mannfolk
banna; burt i ei Krå sat ein halvfjong, halvfeit Fyr og
drakk Øl med ei Taus som heilt hadde gjevi seg yvi;
ein bleik Kar med stort Munnskjegg og store, seine Augo
sat og gjorde Kur til Uppvartningsgjenta, som slo på
Nakken, men lo ... "Ver s'go!" sagde Jomfrua; ho kom
med Toddyen og såg på den framande fine Herren med
Augo som tala tydeleg nok. "Sanneleg, her er Satans
Hus og her er Helvites Portar," tenkte Hauk. Og han
smilte ved Tanken um kor glade skikkelege Folk vilde
verte, um dei kunde få høyre at han var komin på
Villstig.

Han reiv seg laus frå sine sorgsame Tankar og treiv
etter eit Blad og vilde til å lesa. Det var Høgreblade
"Heimlandet", han hadde fengi Tak i. Og det fyrste
Stykke han der såg hadde til Yviskrift: "Til Hr.R  no er Leiken ute," sagde han høgt for seg
sjølv.

Det var Kapellan Balle som skreiv. Han var tvinga
til det av Samvite sitt, sagde han. Når ein såg ein
Mann som låg og sov, og ein vart vâr at ein forgiftig
Orm ringa seg kring Barmen hans, vilde det vera ei avstyggjeleg
Synd å ikkje vekkje Mannen og segja til honom:
"agta deg! det ringar seg ein Orm kring Bringa di." Men
den sovande Mannen var Folke vårt, og Ormen, det var
Herr Eystein Hauk. Eystein Hauk var -- i all Løynd -- 
den villaste Rotrivaren og Fritenkjaren me endå hadde
havt, stod der. Men han var sløg og rædd som Ormen,
og snikte seg fram, so Folk ikkje rett forstod honom; han
var som hin fyrste Ormen i Paradis, som lova Eva "Ljos"
og "Fridom" og "Kunnskap", men i Røyndi gav henne
Dauden. Og til Prov for desse sine Påstand plukka
Balle ut fleire Stykke or "Framgang", og serleg or Stykke
um "Grunnvollen for Samfunde". Og han slutta: "Slike
Mennar bør vera fullt kjende, so Folk kann agta seg for
deim. Dei er som åndelege Giftblandarar; fær dei Lov
å vera i Ro, so forgiftar dei heile Folke. Difor, Herr
"R.  men då
De hev valt å fara Lurevegar og Snikjestigar, so fær
De orsaka at eg her hev rivi av Dykk den Grima som
de freista å løyne Dykk under, kvar Gong De var ute
på Samfundsriving og Strid mot det dyraste og beste
vårt fatige Folk eig."

 -- Hauk drakk tvo Glas Toddy den Kvelden og kom
seint heim.

XXIII.

Då han stod upp um Morgonen fekk han tvo Brev.
Det eine var frå Far hans. Der stod mill. a.:

"Eg hadde trutt mangt, men aldri dette. At du, som

SIDE: 77

då skulde vera eit klårt Hovud og kjenne din Kristindom,
kunde lata Djevelen få so reint Magti med dine
Tankar! Det hev vori Viljen som hev vori vond og
gudlaus. For den som med fri Hug læt att Augo for
Guds frelsande Sanning, denne Sanning som er so tydeleg
og klår at eit Barn kann skýna ho, men so djup og
rik at all Heimsens Vise ikkje grundar ho ut, -- den som
med fri Hug læt att Augo for den, han må alt på Fyrihand
ha gjevi den Vonde Magti yvi Viljen sin. Frå
Hjarta kjem alle Mannens Tankar, stend det; men Hjarta
er Viljen.

"Og det som er det styggaste, ja endefram uærlegt,
skamlegt: at du hev dult dette ned for dine gamle Foreldre!
Dine gamle Foreldre som trudde deg so vel! At
du kunde gange her og ljuge so skamlaust for meg og
halde din gamle Far so for Narr! Kva hadde eg gjort
deg, og kva hadde Mor di gjort deg, at du ikkje skulde
tru oss og vera ærleg mot oss? Og so gifte deg, gifte
deg med ei so god Møy, og endå ikkje segja ifrå! Du
hev fari som ein Skarv. Du er eit Skadedyr og ein forgiftig
Orm. Det grýs i meg når eg tenkjer på deg.
Du er eit Barn av Anti-Krist og ein forbanna Ting; vik
ifrå meg! eg vil ikkje vita av deg lenger.

"For det du sjølv hev gjort fær du sjølv svara. Det
er ikkje Vite som vantar. Bøyg deg og bed Gud um
Nåde, fyrr det er for seint! Og kjem du ein Gong att
som ein angrande Syndar, då skal du minnast at du hev
ein Far her på Jordi. -- Og eg, som hadde drøymt so
stort um deg, min einaste Son! -- Farvel; Gud hev
vilja refse meg for mine uvise og ovmodige Draumar.

"Men du er ikkje lenger trudd til å hava den Kona
du hev, eller til å fostre Born. Du kunde tilmed -- Gud
hjelpe oss so sant! -- finne på å negte Guten din
Dåp og lata honom vekse upp Heidning. Difor skal
Ragna koma heim til meg. Svara du for deg sjølv; men
du hev ikkje Rett til å øydeleggje andre.

"Det vil og vera Rett av Ragna å sjå heim til Far
sin. Han hev, som du veit, vori sjukleg heile Åre, og
no segjer dei han er so klen at det kann spyrjast um han

SIDE: 78

kjem seg att. Hev Ragna noko på Samvite her, so kunde
ho kanskje no gjera det godt att.

"Men du -- , reis du or Lande til dess alt er avgløymt
att; og kom ikkje heim, fyrr du hev vorti ein annan enn
du no er. -- -- "

Det andre Breve var frå Bladstyraren av "Framgang".
Han skreiv:

"Du hev gjengi for vidt. Folk segjer upp Blade i tylvtevis.
Når det kjem inn på det gudelege, so er Folk
liksom olme. Skriv eit Stykke og prøv å vride deg frå
det; og so lyt du -- so vondt som det gjer meg å misse
slik ein framifrå Penn -- med det same fortelja Folk,
at du gjeng frå Blade -- t. D. til å gjera ei lenger
Utlandsferd eller slikt. Når denne Fillehistoria er gløymd,
skal me talast ved att."

 -- Hauk var øydelagd. "Ut, ut frå dette Armodsbøle,"
tenkte han. Gjekk so inn til Ragna til å segja
henne Farvel; det var so Føtane knapt vilde bera honom.
Då han kom inn, sat Ragna bleik yvi eit Brev og grét,
"Her," sagde ho, og rette honom Breve. Det var frå
Presten Vangen.

" -- Ved ein døyande gamall Manns Bøn og Gråt:
kom heim!" stod der. "Det skal vera deg tilgjevi alt;
du skal aldri høyre eit Ord um det som er hendt; men
kom! For di eigi Skuld og for Barne Skuld: du må
ikkje lenger vera der du er. Og kann du ikkje koma
heim, so reis upp til gamle Provsten; han vil gjerne hava
deg til seg. Du ser vel no, at Draumane dine er svikne.
Eg kann ikkje døy i Fred, fyrr eg veit deg og Barne i
gode Hendar."

Og nedanfor hadde Fru Vangen skrìvi: "Kjære Ragna,
no lyt eg segja som Far: kom heim. Du kann aldri
halde ut dette, og me held det ikkje heller ut, men verst
er det for Guten. Kom, kjære!"

Hauk slengde Breve frå seg. Gav henne so dei tvo
Brevi han hadde fengi sjølv; "her er meir av same
Slage," sagde han. Ho kvakk då ho høyrde Mæle hans,
so umskift var det. Men Andlite var gulbleikt med blåe
Ringar um dei turre, brennande Augo. Ho stirde på

SIDE: 79

honom, bedande, skræmd, men fann ikkje Ord. "Farvel,
Ragna," sagde han kavande. "Far heim; -- Takk for
meg. -- Lat oss tru at me finst att ... i ei betre Stund.
 -- Du vil det au; og du må vilja." Han drog henne
inn til seg, hardt, villt, som i Sìnedrått. "Farvel! ...
det er ikkje di Skuld ... det er alle desse andre ...
Reis heim til Far min; tak ... Guten med deg og ...
gjer med honom som du vil ... eg gjev frå meg all
Rett ... og alt Andsvar. Eg dreg på Langferd; men
eg kjem vel att ... Farvel! Les Brevi! Farvel, Ragna,
Farvel! Takk for alt."

Han sukka so sårt at det svara gjenom Rome, og gjekk.
Men Sukken svara og svara, klaga og grét frå alle Krokar
og Kræar ... ho vilde etter, men Føtane bar henne
ikkje; det gjekk svart for Augo, Halsen kverkte seg ihop
... ho seig hjelpelaus ned yvi Vogga. Men der låg
Barne og lo, lo so søtt at Ragna fekk gråte.

XXIV.

Hauk var snart ferdabudd; fór so strakst frå Lande.
Kvar han vilde av visste han i Grunnen ikkje. Han totte
Live var som sløkkt; det var inginting lenger som drog.
Heime var det han hadde drøymt seg sitt Livsverk;
heime hadde han alt som var honom kjært. Det var so
det sleit i honom, etter kvart som han såg dei blå
Åsane sige atterut og atterut; og då den siste Høgdi
kvarv, var det liksom når Kvinten spring på ei Fele.

Han kom til Paris, men hadde ikkje Fred; tok so av
Stad til Rom. Der nede hadde han ein Kjenning, ein
Bilæthoggar, som det kunde vera ei Hjelp å råke att.
Ja; Bilæthoggaren tok vel imot honom. Og dei var saman
som fyrr; men Hauk fann ikkje lenger nokon Hugnad i
Samvære. Og Bilæthoggaren kjende honom liksom ikkje
att. Han var innestengd, myrk, leid; han såg ut til å
lìva sitt Liv inni seg sjølv og å vera utanfor alt elles.
"Kor er det med deg?" spurde han. "Å, eg er ihelslegin,"
sagde Hauk trøytt. "Ja kva Fa'n vilde du heime?"

SIDE: 80

svara Bilæthoggaren. "Eg hev aldri det Grand vondt av
deg. Du hadde Verdi for deg, og flaug so av og stengde
deg inne i det Kråke-Reire!" -- "Ja ja, det var gali,"
sagde Hauk.

Han fór og flakka by-imillom der nede eit Års Tid
aller so; drog so til Paris att. Der låg Brev til honom
heimanfrå. Eit var frå Ragna; det var med Syrgjekant.
Gamle Presten Vangen var dåin; og Hauk, som las Breve
i sjuk Elsk og tyrste etter kjærlege Ord som solbrend
Blom etter Dogg, -- han totte det såg ut til at ho
syrgde Far sin so reint yvi Lag, at ho lite hadde Tanke
for noko anna. Um seg sjølv skreiv ho mest inginting;
til honom hadde ho blide Bønir um Tilgjeving, og um å
tenkje på sin Barndoms Gud, men lite av det som han
vilde hava; Guten tagde ho stilt um. Det var eit Brev
som kunde sløkkje både Von og Lengt, totte Hauk. So
var der eit Brev frå Kandidat Breide. Han ynskte Hauk
til Lykke med å vera komin ut or Ægteskaps-"Hie" og
ut or eit Land der alt var Armod og Myrkr; sjølv var
han no Adjunkt i ein Småby og heldt på å svelte ihel,
iser åndeleg. Frå Hans Vangen var der eit Brev med
lange Bots-Preikur og med mange harde Ord yvi Framferdi
hans mot Ragna.

"Og no hev ho, etterpå alt, fengi ein ny tung Støyt,"
stod der, "med di Herren i sin uransekelege Visdom hev
funni det rett å kalle heim til seg vår ugløymelege,
kjære Far; men det er òg, tor eg segja, ditt Verk; for
han hadde aldri ein glad Dag, sidan du tok Ragna ifrå
honom, og han hadde lìvt enno, um ikkje det hadde komi.
Men Herrens Tankar er ikkje våre Tankar. Ragna tek
både dette og alt det andre so tungt, at det er Uråd
å vita kor lengi ho kann bera det. Og i Anger yvi den
Syndi ho visste ho hadde gjort imot Far, tok ho det visst
altfor stridt med å stelle for honom og vaka yvi honom
i den siste Tidi han låg sjuk. Ho gjeng no her som
ein Skugge og er so kraftlaus og arm, at det er ei Sut
å sjå. Men ho hev lært å søkje Hjelpi der som Hjelp
er å finne; og alt dette hev nok i Guds allvise Hand
vori ei Råd til å bøygje og tukte den altfor sterke og

SIDE: 81

sjølvrådige Natturi hennar, so no tykkjer ho at ho kann
takke for alt. Men ho skýnar og godt, at ho ikkje kann
hava noko med deg å gjera, so lengi du er den du no
er." -- 

Hauk slengde Brevi frå seg og kjende seg so leid og
kald at han mest gav upp Tanken um å koma heim att.
Han skreiv eit stutt, rolegt Svar til Ragna og bad henne
agta seg for Sjukdom; si eigi pinefulle Sorg tagde hau
med.

Breide fekk òg Svar. Sidan eit Års Tid var Breide
den einaste han fekk Brev ifrå. Men so slutta desse
Brevi med. Hauk tenkte at Breide måtte vera sjuk.
Men den rette Grunnen til at Brevsendingi slutta var den,
at Breide hadde gift seg. -- 

 -- No lìvde Hauk i Paris. Sorgi og Harmen prøvde
han å skrive av seg i ein Roman; den kom ut og vart
vel umtykt. Han handla um Ægteskape og um Kyrkja.
Kritiken sagde um Boki at ho var merkeleg friskt og sant
skrivi og på ulastelegt Fransk. "Tankane er vel ikkje
nye," stod det; "men me skal hugse at Forfattaren er
frå eit Land der desse Tankane enno knapt er kjende
av Namn." -- 

Denne Romanen letta honom for ei Stund. Dessutan
kasta han seg no meir inn i Live der nede. Han gjorde
dette til å få Tidi til å gå; og han tottest hava Rett
til å gjera det, av di han var utstøytt frå Live og Lykka.
Glad kunde han ikkje verte, og Fred kunde han ikkje
få; men han kunde herde seg til dess han vart like sæl,
tenkte han. Men so kom det Ridir då alt det gamle
braut upp liksom ein Sjukdom. Ho som gjekk der heime
åleine og sjuk, syrgjande utan Von, tyngd av tærande
Tankar, steig fram for honom som ein Jammer; Son hans
stod i Draumane hans som ein kvit Engel og såg etter
honom og var so ven ... då kunde han verte som ør
av Heimlengt. Han skreiv Dikt, gråtfagre, glødande av
Sorg; han vart Diktar, endå han aldri hadde visst at
han var det.

SIDE: 82

XXV.

Det var den fjorde Våren etter han var farin heimanfrå.
Og med Heimlengten var det verre enn nokon
Gong fyrr. Han gjekk allstødt og tenkte på den gamle
hyggjelege Prestegarden der heime; ute i Hagen stod
Aplane no og blømde; men inne gjekk Gamlemor og
stulla og stellte; Ragna sat bleik yvi Saumen; og på
Golve leika Veslegut med ein litin kvit Kattunge. Han
kunde gråte av Lengt.

No var vesle Eystein so stor at han kunde tala. Den
som kunde få leike ei Stund med Guten, og svalle med
han og høyre han segja "Far!" -- "Mor! Mor! Far er
komin heim!" Hauk sat og drøymde til Tårine dropla.

Ein Morgon stod han upp sterk og glad som ein Gud -- :
no vilde han på Heimferd! Han hadde drøymt so vent
um Natti. Han hadde vori heime; og Ragna hadde vori
som i gamle Dagar, og Guten hadde kysst honom og
sagt "Papa!" og vori fagrare enn alt fagert på Jordi.
Han vilde heim! Ingin kunde meinke han i å sjå
att Kona si og Barne; gamle Provsten var vel vond, men
i Grunnen lengta han og etter å sjå honom; og Mor!
Mor -- ! Ja; han vilde heim. So glad hadde han ikkje
vori i alle desse Åri. Gleda gjekk som ein Eldflaum
gjenom Barmen, brann bivrande søtt i kvar Led, glødde
i Augo og i hans sæle, store Smil; han hadde Feber av
Glede; han vilde avstad i denne Dag! -- I det same
kom Postguten med eit Brev og ein litin Pakke. Hauk
seig attende i Stolen som toreslegin. Breve var heimanfrå
og hadde svart Segl.

Ragna var ikkje meir.

Ho hadde i lange Tidir vori låk; seinste Vinteren
hadde ho gjengi som i Ørska. Og no, fyrr nokon venta
det, hadde ho fari herifrå, trøytt og sår, leid av Live;
ein fekk for Guds Miskunn vone at ho hadde funni
Fred. -- 

Breve var underleg skrivi; Hauk fekk ei kvævande
Rædsle fyri at her låg eitkvart under som ikkje var sagt.

SIDE: 83

Skjelvande, halvt ifrå seg, reiv han upp Pakka; der låg
Ringen, eit Portræt av Ragna, ein Hårlokk og ei Bok
som viste seg å vera ei Dagbok, førd av Ragna i dei
seinste tri Åri. Den treiv han og slo upp; den skjelvande
Skrifti kunde han knapt kjenne.

Boki tok til so: "Kjære Eystein, dette skriv eg til
deg. Eg kann ikkje tala med deg lenger; eg veit heller
ikkje rett um eg må sende deg Brev; men det vesle eg
tenkjer og lìver, det vil eg fortelja deg her so godt eg
kann, og so skal du få sjå det, når eg ein Gong er
burte. Kjære min Ven! det er du som er mitt Liv, og
du som eig meg; difor skal du og vita kva eg tenkte og
leid. Då skal du tenkje kjærlegt og mildt um meg, liksom
i gamle Dagar; og då vil eg sova trygt i mi Grav,
når eg veit at du minnest meg, og tenkjer kjærlege
Tankar um di arme Ragna."

Det var ei forunderleg Bok. Kvar Dags Tankar og
Kjenslur var grant uppskrivne, og det heile gav eit sorgsprengd
Bilæte av ei Kvinnesjæl som smått um Senn
var løyst upp i Strid millom dei tvo Hugdragi Tru og Elsk.
Frå fyrsto såg det ut som Trui førde Orde. Innhalde
av dei fyrste Bladi var mest gudelege Tankar og Bønir.
Men alt her låg Elskhugen under som den rette drivande
Kraft. Alle gudelege Tankar stemnde mot det Spursmåle,
um ein ærleg Sanningssøkjar botelaust var fortapt, når
han ikkje kunde tru på dei kristelege Lærdomane; og
alle Bønir samla seg i Grunnen um det eine: Nåde for
Eystein Hauk. Og etter som det leid lenger, vart det
meir og meir Eystein Hauk sjølv som vart Hovudmannen.
Ho hadde snart meir å segja til honom enn til Vårherre.
Og stundom rørde det seg saman for henne, so
det var vandt å vita kven av desse tvo ho hadde meint.
Ho skreiv "du" til den eine som til den andre, og det
såg ut til at ho ofte hadde blanda deim ihop. Meir enn
ein Gong hadde ho byrja ein Setning med Tanken på
Gud, men enda 'n med Tanken på Eystein. Di lenger
ein kom ut i Boki, di meir ør og tanketryllt vart denne
Samanrøringi. Hauk vart ræddare og ræddare, di lenger
han las. Og på Slutten stod det ikkje til å dylja

SIDE: 84

lenger: den såre, uendelege Striden hadde løyst seg upp
i Sjukdom.

Den siste Vinteren hadde ho havt Synir. Og her var
den same sjælesjuke Ørskapen. Det var mest Uråd å
vita kven det var, den stakkars unge Kvinna tottest hava
sétt. "Eg gjekk ut yvi Vegen," stod det ein Stad, "den
Vegen der me gjekk saman fyrste Gongen; for der møter
eg deg so tidt, arme, kjære Ven! og du smiler til meg
og er god imot meg som den Gongen, då eg var ung.
Og eg såg deg; du stod kvit millom dei høge Granine;
Månen lagde Ljos yvi deg, og du hadde Strålekrans um
Håre. Og eg lagde meg på Kne og bad, og alt ikring
meg bøygde seg og bad; og me bad um Nåde for oss
alle, og for alle dei som syrgjer og hev det vondt. Men
du smilte, breidde Armane imot meg og sagde: Fred
vere med deg! og vart burte." Det som kom til Slutt
var verst. "Og du stod framfor meg, og Tornekransen
låg tett og kvass ikring Panna. Men i Handi hadde du
Kalken, og du gav meg denne Kalken og sagde: drikk
av denne Kalk! det er mitt Blod, som rann for deg i den
Stundi då Hjarta mitt brast. Og eg drakk; og det var
Blode ditt, og det gjekk meg som ein tærande Eld gjenom
alle Årir og åt seg inn i mi Hjarterot. Og du smilte
og sagde: no er du mi, og no skal du fylgje meg. Men
eg seig i Kne og rette Armane imot deg og sagde: ja eg
vil! for no kjenner eg at eg må døy. -- -- -- Ja, eg
vil døy. Og i ditt Namn vil eg døy, og til deg vil eg
fara, kvar du so er; for du var mitt Liv, og til deg gav
eg meg all, og deg kann eg aldri gløyme." -- -- -- 

Det stod ikkje til å dylja: Ragna, den unge, friske
Kvinna, hadde gjengi til Grunns i denne syrgjelege Striden
som Hauk hadde ført henne upp i; han hadde drepi
henne til Lìkam og Sjæl. Drepi henne, og mist henne.
Han var den største Ugjerningsmann og den største Usæling
på Jordi. Den bleike sjælesjuke Kvinna steig stirande
fram mot honom i sine Likklæde og kravde att av honom
sitt Liv og sin blømande Ungdom, og den vesle foreldrelause
der heime ... Dei som såg Eystein Hauk åtte
Dagar etter, kjende han ikkje att.

SIDE: 85

Han skreiv eit stutt Brev heim. "Farvel; no er det
slutt. Gløym meg; eg vil gløyme meg sjølv. Eg vil
røme for meg sjølv og mine grøtelege Minne, røme all
Jordi rundt, til eg finn Dauden. Farvel, kjære Far, Farvel,
kjære, kjære Mor! Eg er fortapt; eg hev misst alt.
Kjære Mor, legg Blomar på Gravi hennar, mange, mange
Blomar; for ho var so fager, og eg hadde henne so kjær.
Og ver god mot den vesle ..."

 -- Mange År gjekk; ingin visste kvar Hauk ferdest.
Heime gjekk det mange Segnir um honom; sume sagde
at han var galin; eit stort Bakstrævarblad fortalde endå,
at ein kjend Radikalist, som i si Tid arbeidde i eit kjent
radikalt Blad her i Byen, no endeleg var komin på
Dårekista. Andre sagde at han var dåin. Sistpå var
han gløymd.

XXVI.

Eystein Hauk var ein gamall Mann. Han hadde slìti
si Tid på mange Måtar og på mange Stadir, og no
var han trøytt; men ein Ting hadde han att som han
måtte gjera. No då han var avgløymd av alle, no då
vel ingin lenger vilde sjå surt til at han viste seg på
gamle Tuftir, no vilde han heim og sjå Gravi hennar,
og sjå att Son sin; og når han hadde gjort det -- ja,
so var han ferdug.

Han kom til Heimbygdi si; og det fyrste han gjorde
var å vitja Kyrkjegarden. Der såg dei ein Sùmardag
i Kveldingi ein høg, bøygd Mann med stort, kvitt Skjegg
og utlendske Klæde, som gjekk og las på Gravskriftine.

På den fyrste Steinen han kom til stod: "Johannes
Flint, Fut. Ver trufast til Enden, so skal du få Livsens
Krune." Den gamle Mannen drog på Aksline og gjekk
lenger inn. So kom han til Prestegravi. Der stod tri
nye Gravsteinar.

På den eine stod; "Leopold Georg Kristian Hauk,
Provst." -- Det var Far hans.

På den andre stod: "Julie Henriette Hauk, fødd
Petersen." -- Det var Mor hans.

SIDE: 86

På den tredje stod: "Ragna Hauk, fødd Vangen." -- 
Det var Kona.

Den store gamle Mannen med det kvite Skjegge sat
på ei Grav og grét. Ein litin rundlagd, kvithærd Mann
i svarte Klæde og med ein svart breidskygd Hatt kom
drivande fram-um Kyrkjegarden ved Solegladsbìl; han såg
den framande Mannen der inne; stod ei Stund og undrast;
tok so tilslutt den Rådi å gå burt til han. Då sat
den framande med Hovude studt til Handi og stirde
nedfor seg; det såg ikkje ut til at han gådde den som
kom.

"God Kveld!" sagde den nykomne med gnellt, syngjande
Mæle. Hauk såg upp. "Godkveld," sagde han.
"Kven er De?" -- "Eg er Klokkaren her i Sokni; mitt
Namn er Gabriel Vikstad." -- "Jaso," sagde Hauk. "So
kann De vel fortelja meg eitt og anna or Bygdi då."

"Kann hende," svara Vikstad; "men kven er De?"
"Det fær De tidsnok vìta," sagde Hauk "Seg meg fyrst:
kven er Prest her no?" "Det er Balle, -- ein velsigna
Guds Mann ... Kjenner De honom?" -- "Hm, lite ..."
"Han var fyrst Kapellan hjå gamle Presten Vangen, fekk
seg so eit Embætte der vestpå ein Stad, og sidan, då
gamle Provsten Hauk døydde, kom han hit. Det er han
 -- næst Vårherre, -- som hev hjelpt meg til -- ." "Er
det lengi sidan gamle ... Provsten ... vart nedsett
her?" tok Hauk frami. "Å, det er nokre År," svara
Klokkaren, heller stutt. -- "Denne unge -- ," sagde
Hauk, "ho hev vori gift, ser eg ... kven var det ho
var gift med?" -- Klokkaren sette upp eit underlegt
Andlit, liksom dette var noko han ikkje lika å tala um.
"Å -- ," sagde han, "det var ein Son av gamle Provsten
Hauk, ein fortapt Son, eit stakkars Ting," Klokkaren drog
på Aksli. "Kor då?" spurde Hauk. "Å -- ," svara
Klokkaren og drog på det. "Nå?" spurde Hauk. Klokkaren
kom nærare og kviskra i ein rædd, løyndomsfull
Tone: "Ser De, han var ... Fritenkjar!" "Å," sagde
Hauk. "Og då Kona hans vilde hava Barne sitt døypt,
so var han so ugudeleg og samvitslaus og forherd, at -- 
ja De trur det ikkje, men det er sant! -- han strauk

SIDE: 87

frå både Kone og Barn; lét dei hytte seg sjølve; fór
til Paris og slog seg på Ukjurskap, og fekk tilslutt ein
Ende med Forskrækkelse." "Jaso." "Ja; det gjeng fæle
Sogur um det. Me er no so upplyste no, Gudskjelov, at
me trur ikkje på alt, men -- ." "Hm! -- Men den Son
deira?" spurde Hauk. "Jau," svara Klokkaren med blidare
Åsyn, "han tok seg godt upp. Og no er han nett
i desse Dagar vigd til Prest. Han kjem til å gjera godt
att det Far hans gjorde ille; for alle segjer han er ein
makalaus Mann og ein utvald Guds Reidskap."

No seig Soli. Den gamle Mannen stod upp. "Takk,"
sagde han med ristande Mæle; -- " og no kann du helse
den unge Presten frå Far hans. Godnattt!"

Klokkaren stod som fjetra. Gamle Eystein Hauk fór
frå Bygdi same Kvelden

XXVII.

"Det er det eg hev vunni," tenkte Hauk, "med å
vera tru mot meg sjølv.

"Heile Live spillt; mi Livsglede øydd og mitt Livsarbeid
med; og eg sjølv og fleire med meg; og Son min
 -- heilt bundin av den Magti eg vigde meg til Strid imot.

"Eg var for stiv i Prinsipe; eg var doktrinær. Eg
skulde fari varare og sløgare; eg skulde vori 'praktisk'.
Guten kunde fengi Dåp. Alt kunde vori greidt og godt;
og eg hadde havt både Livslykka mi og fritt Tilhøve til
å arbeide for mine Tankar. -- -- 

"Lygn? Å ja. All Klokskap er Lygn. Alle Folk lyg.
Her er ikkje Råd med det. Samfunde ligg i Råskap;
Samfunde fær taka Skuldi.

"Her i Lande er Tanken fri, fri som Fuglen; men ein
må alltid passe på at ein kjem just til dei Endemål
som på Fyrihand er uppsette som dei einaste rette og
sanne. 'Du skal ha din frie Vilje, Dotter mi; men
Fanden hakke meg skal du kje bli Madam Østmo!' -- 
Tanken er fri, ja; men dersom ein kjem til andre Endemål

SIDE: 88

enn dei som er uppsette, so er ein utlæg; -- og
utlæg Mann bergar seg som han kann."

Det var ein annan Tanke òg, som stundom vilde upp.
"Enn um eg frå fyrst til sist hadde vori ærleg?" Men
Gamlen forstod ikkje denne Tanken. Når den kom riste
han på Hovude og mulla med seg sjølv: "det er berre
store Samfund som skaper heile Mennar." -- -- 

Han rørde i desse Tankane til dess han kom til Byen.
Då gløymde han alt, av Hug til å sjå Son sin att.
Han spurde upp Presten Hauk, som snart var funnin.
Skjelvande og liksom rædd steig han upp Troppi i eit
stort Hus; då han kom til Gangdøri, stod der på eit
Namnebrett med store Bokstavar: "Eystein Hauk."
Den gamle kjende seg som ein Sjusovar som hadde dorma
i Skogen i hundrad År og no kom heim og banka på
Døri hjå sjølveseg.

Den unge Presten sat på Kantore og skreiv. Då
Gamlen kom inn såg han upp; vart nående bleik, og
Pennen datt frå honom på Borde. "Kven i Guds
Namn -- ?" stota han. "Eg er Far din," sagde Gamlen
med skjelvande Mæle.

Presten flaug upp. "Lìver du?" ropa han som tryllt.
Gamlen stod ør og sjølvgløymd og stirde på Presten;
det var honom sjølv frå hans Ungdoms Tid; men ikring
Augo hadde han noko som minnte um Ragna ... "No
vil eg gjerne døy, då eg hev sétt Son min, at han lìver,"
sagde Gamlen. Og Tårine draup i hans kvite Skjegg.

"Og me som hev trutt deg dåin!" sagde Presten; han
skalv mest liksom Far sin. "Hm, er eg so gløymd?"
svara denne. "Nå ja; det er i Grunnen sant; eg er ikkje
stort meir enn ei Heimferd. Men endå laut eg hit og
sjå deg, fyrr eg lagde meg til Ro."

Presten kunde liksom ikkje rett tru at han no stod
framfor Far sin. "Du var so forunderleg lik Bestefar,"
sagde han. "Eg vart reint rædd då du kom inn; eg
totte det var han!" -- "Hm; minn meg ikkje um dei
Ting. Provsten Hauk vilde ikkje vera Far min i dei seinare
Tidir ... Endå hev eg no vori uppe og set um
Gravi hans og bedi honom gløyme. Han var ein god

SIDE: 89

Mann, den gamle; eg ber tung Sorg for hans Skuld. Men
til deg er eg komin og vil minnast mine gode Dagar."

"Arme, kjære Far," sagde Presten med Gråt i Augo
og tok båe Hendane hans, "so vil eg takke deg for du
kom hit; og lat meg no få freiste um eg enno med Guds
Hjelp kunde gjeva deg nokre gode Dagar her på Jordi!
 -- Bestefar min lærde meg å ynke deg, men Mor mi
lærde meg elske deg ... og eg vil takke Gud, dersom
eg no kann få bera fram til deg eit lite Grand av den
uendelege Kjærleiken som ho i all si Sorg og Sut bar
til deg, du arme villfarande Mann!" -- "Tala, tala," bad
den gamle; "du talar so likt henne." -- Den gamle grét,
og den unge grét med ... "Takk at du kom heim att
frå den ville Verdi, heim til dine gamle Minne og til
din einaste Heim. Du kjem, ikkje som den fortapte
Sonen heim til Far sin, men som ein fortapt Far heim
til Son din; og måtte eg so sant få Nåde til å taka
imot deg so, at du kom til å kjenne deg i Sanning
heime!"

Den gamle lagde seg i Sons sins Armar, og dei heldt
kvarandre lengi i Famn. "Ja, ja, her vil eg kvile," sagde
Gamlen. "Eg kann ikkje vera her lengi; men eg vil
vera hjå deg og kvile ut, til dess eg på nytt skal på
Langferd." "Lat oss ikkje tala um det," sagde Presten;
"dersom du finn deg her, so vonar eg visst at du slær
deg til Ro." Han leidde Far sin til Sofaen og lét honom
setja seg. "Nei, nei," sagde gamle Hauk; "hjå ein
Prest kann eg ikkje lìva mine siste Dagar."

Det gjekk som ein Styng gjenom den unge. "Hev du
enno ikkje lært å bøygje deg under honom som åleine
eig Tilgjeving og Fred for dei nedtyngde og fortapte?"
sagde han med mild Sorg.

"Lat oss endeleg ikkje tala um dei Ting," svara den
gamle. "Eg hev tenkt meir enn du, og livt meir enn
du; men eg hev vorti allstødt vissare på, at eg ikkje
hadde Rett til å gjeva meg yvi i ein Lærdom som eg
etter beste Vit måtte finne usann. Lat no dei Ting
liggje. Eg vert ikkje lengi verande her; lat oss vera
Menneskje mot kvarandre og ikkje Partimennar." -- 

SIDE: 90

"Ja, ja, som du vil," sukka Presten. Men den gamle
kjende, at no stod den same stengjande Muren millom
Far og Son som fyrr hadde bygt seg millom Mann og
Kone. -- 

Presten fylgde Far sin inn i Stogo til Frua si, som
vart upp i Under, men tok godt imot honom då ho fekk
Greide. Ho var ikkje ufager; men Gamlen fann at ho
såg fælt "indremissionsk" ut. Han sette seg i ein Armstol
og såg på dei unge; men han kjende godt at han
var framand her med. Og so kjende han seg so hjartans
slitin og trøytt. Presten spurde og fortalde, blidt,
sorgmildt, vyrdsamt; og Kona sette fram Uppkveikjingar. Men
den gamle smaka ingin Ting. Han sat og såg og såg
og vart meir og meir fåmælt. Med ein Gong bleikna
han reint burt. "Eystein! sjå! han vert so kvit!" ropa
Frua. Presten kvakk. "Etter Doktaren!" ropa han. Gjenta
flaug; Presten og Frua bar den gamle åt Sengi. "Hjarta
bankar" sagde Presten; "Gud vere Lov; han lìver enno.
 -- Stakkars gamle Far; han var for veik til å bera
so sterke Rørslur."

Doktaren kom. Etter langt Stræv fekk han den gamle
til Samling att. Men han var lam i den eine Sida, og
Doktaren sagde at det var snaudt Livsvon for honom.

Det vart Sorg for Glede. Presten tok til å tala Gudsord
med Far sin; han torde ikkje anna no, totte han.
Men den gamle vilde ikkje høyre. "Eg hev gjort meg
upp mine Meiningar um desse Ting," sagde han, "og dei
slepper eg minst no." Ein annan Gong sagde han: "gjev
meg att min Ungdom og Ragna, so skal eg tru kva du
vil ... iallfall låtst som eg trur det," lagde han til
med ein underleg Smil. Men strakst etter slokna han.
Presten vart som frå seg sjølv av Sorg.

Men då Eystein Hauk vart gravsett, steig Son hans
fram på Gravbakken bleik og gråtsprengd og heldt ein
hard, skakande Tale. "Denne Mannen her, som var Far
min," sagde han, "gjekk inn i Æveheimen med hardt

SIDE: 91

Hjarta og Spott på Tunga, og eg vilde hæde Gud, dersom
eg sagde at eg åtte Von for honom. Han øydde
sitt Liv i Lygni, og si Sjæl til honom som er Ljugaren
frå Upphave. Lat oss sjå på dette Live og taka Fæle!
Lat oss taka Fæle for Lygni; lat oss skræmast frå Ljugaren;
lat oss i Bøn og Strid og uendeleg Arbeid klengje
oss fast til honom som er Sanningi og Live, til honom
som åleine eig Fred og Ljos for vår arme Ætt!" -- 

 -- Dei fleste fann, at den unge Presten var ein Ovkar.

SIDE: 92

Av låk ætt.

Alvhild frå Dale var den fagraste i den Bygdi.

Ho hadde eit Andlit so godt og mildt. Munnen
smilte noko mykje, men var frisk; og Augo var klåre og
sterke og trufaste. Einberne var ho og av godt Folk; og
alle tala vel um henne. "Den som fær Alvhild slepp å
trega Gifta si," meinte dei gamle.

Det same meinte dei unge; og meir enn ein av deim
gjekk med urolege Tankar for hennar Skuld. Men Bjørn
Haugstad rekna seg på ein Måte for den som skulde
hava Retten på henne. Han hadde vori glad i henne
frå dei gjekk for Presten; og um ingin Ting var sagt
eller avgjort deim imillom, so hadde dei sidan vori kjende.
Men Bjørn kunde ikkje tru so trygt på henne som han
gjerne vilde; han tottest merke rett som det var, at Alvhild
såg likso blidt til andre som til honom; og då vart
han mistruin og leid. Ho hev altfor godt Hjarta, tenkte
Bjørn Haugstad.

Elles var det ikkje mange som våga å bjode seg
fram. Ingin kunde segja for visst kven det var ho bar i
Hugen; og ingin vilde gjerne hava nei. Det med Bjørn
Haugstad trudde ikkje mange på. Då skulde Knut
Åsen hava betre Vonir. Han var Son av Ordføraren i
Bygdi og hadde ein stor Gard i Vente; var òg sjølv ein
ven Gut. Men han våga seg ikkje til, han heller. Gutane
hadde fengi ein Støkk i seg frå den Tidi då Olav
Storedal fridde. Han var or Grannebygdi og rik Kar, ung
og staut, stormannsleg i all si Ferd; til Dale kom han
ofte, og Alvhild såg ut til å lika han. Men då han

SIDE: 93

bela vart det beint nei. Hallvard, Far hennar, såg på
henne og undrast. "Du lyt vel einkvan hava, du òg,"
sagde han; "og det kann vel vera på Voni um det byd
seg mange gildare." "Å, skal eg hava nokon, so kjem
han vel," meinte Alvhild.

Sidan meinte Gutane det var best å drygje og sjå.
Alvhild var no og so ung enno; og unge Drosir var
alltid bêle-vande. Alt var då stilt, til dess Alvhild var
godt og vel tjuge År gamal.

Øvst i Dalen budde Asbjørn Hegglid.

Han var Utbygding. Hadde fylgt hit med den fyrre
Presten, og hadde vori Lùtbrùkar hjå honom i mange
År. Pengar hadde han lagt seg upp; men det var dei
som tvìla på um desse Pengane var ærleg tente. Asbjørn
var ein stor og sterk Mann, men myrk, og meir fåmælt
enn Bygdefolke. Han var hard mot Undermennar og
hadde Lag med ingin; Folk lika 'n ikkje; Gjentune
minst. Ei Segn var komi ut um at han skulde vera Son
av ein Handelsmann, som hadde vori i Naudi av di han
hadde skrìvi falske Namn; sidan vart han endå meir skydd.
Dei kalla han Svarte-Asbjørn.

På Prestegarden hadde det tent ei som het Sigrid og
var Husmannsdotter. Ho var ikkje noko ven; men eit stort,
dugande Kvinnfolk var ho, ferm og greid og godvis og
snild; Asbjørn lika henne. Han var meir lempeleg mot
henne enn mot dei andre; og det vart snart eit fast Ord,
at han og ho var Festefolk. Sigrid lika ikkje dette stort.
Ho tenkte endå ofte på å flytja ifrå Prestegarden.
Men det vart aldri av. Dei store blanke Augo hans drog
henne; ho kom liksom meir og meir under hans Magt.
Sistpå vart det so, at det var best å få Bryllaup. Då
kaupte Asbjørn Hegglidgarden øvst i Dalen; der fekk han
bu for seg sjølv. So heldt han Bryllaup og flutte der
upp med Sigrid. Ei Tid etter åtte ho Barn; døydde so.

Leiv vart den vesle heitande. Gamle Folk spådde
ymist um denne Guten; han var av låk Ætt.

SIDE: 94

Leiv var godt og vel slóppin fram for Presten.

Åleine gjekk han som han hadde gjort. Far hans var
snild med'n, men fåmælt og lite glad; og ned i Bygdi
var der inkje Lag for Leiv å finne.

Ein Kjenning hadde han likevel fengi i seinare Tid; og
det var Lars, Tenestguten. Dette var ein Husmannsson
or Grannebygdi, ein godsleg og lettlynd Kar som han
kom godt til Lags med. Han hadde ein Gong komi til
å fortelja Lars um alle dei kaute Bygdeungane han hadde
havt med å gjera, både i Skulen og millom Lesarungdomen.
Dei vilde aldri hava noko Lag med'n, sa han,
og det um han var både sterk og glup; han var Utbygding,
må-tru. Eller Son hans Svarte-Asbjørn. Ja han
hadde høyrt noko ein Gong som han ikkje rett skýna: at
det skulde vera noko i Vegen med Ætti hans; kva tru
dei kunde meine med det? Lars hadde høyrt på dette,
og teki det vel upp. Dette um Ætti hadde han jamvel
flirt åt. "Av låk Ætt," sa Lars, "det er ein når ein
er av armt Folk, eller av framandt Folk som ikkje høyrer
til Storkarane. Men når du veks til, so skal du
gjera det same som eg tenkjer på; du skal fara til Amerika.
Der tenar du deg rik; og når du då kjem att,
so kunde du for den Skuld gjerne fara på Friing etter
Alvhild frå Dale!" -- Sidan hadde Leiv trutt på han
Lars.

Og Lars hadde etterkvart lært Leiv både eit og anna.
Han song Visur og fortalde Sogur og lærde Guten danse
Halling og Springar; "for når du skal til Gjentom, so
lyt du kunna snu på deg, Kar!" Og Leiv var lettnæm
og vilde gjerne vera Kar, um han lite brydde seg um
Gjentefjas. Dei skulde få sjå på det, dei Tausine,
meinte han, at han godt kunde klara seg deim forutan.

Lars fekk'n ikkje med seg ut millom hin Ungdomen;
Leiv var rædd Bygdefolke. Han kjende seg litin under
dei Augo Folk sette på han; eg høyrer ikkje til der,
tenkte han. Ræddast var han Kvinnfolki; for dei kunde
han ikkje banka upp heller. Og det beit alltid so rart
når dei flirde. Han rømde for deim. Rømde helst for
alle, endå han visste at dette var stakkarslegt.

SIDE: 95

Men so var det ein Vinter at han fekk meir Hug til
å høyre på Lars, når han fortalde um vene Møyar.
Våren etter gjekk han oftare til Kyrkja enn fyrr. Og
då kom han ein Dag etter at ei Gjente kann vera fager.

I same Stundi vakna det som eit nytt Liv i han. Hugen
vart so mjuk, og Tankane øre; det kom slik ein underleg
Eld i Blode. Han såg på Møyane og vart bljug;
og det stakk i Bringa hans når dei smilte. Men var det
ei som såg på honom, so vart han raud alt upp i Hårgarden.

Då han kom heim den Dagen merka han at det var
stuslegt på Hegglid. Stogo var trong og myrk; Far hans
sat med Boki; Lars var ute. Leiv sette til Skogs. Der
gjekk han og dreiv i skogklædde Lidir; og Hùgen hans
fødde Kjenslur og Tankar som Bakken um Våren skyt
Blomar og grøne Strå. Han kjende seg både frisk og
ufrisk. Ung og grønkande stod Skogen rundt ikring;
myrke Granbuskur låg og sumde i Sol og Blått; Fjelltoppane
lyfte seg reine og gode; Lufti var roleg og lett
og klår, gjenomsynleg ende til Himils; det var vent dette,
tenkte Leiv, når han stundom såg upp.

Det var helst ei Gjente han hadde lagt Merke til. Ho
var stor og staut, heller før enn mjå; Aksline var faste
og Barmen full; Munnen ålvorsam og frisk, Augo myrke
og blanke. Men det var ei til, han hadde sétt seg glad
i. Ho var mindre og grannare; Håre var brunt og
svært; Munnen og Augo hadde noko sorgblidt som drog
med serskild Magt; desse tvo steig og kvarv i hans draumtekne
Minne som Havfruvur på Båretoppar; han sveiv
som i Ørska og kjende ikkje Jordi han steig på.

Med ein Gong stana han. Han høyrde Omen av Felelåt
og Rop; det var Dans på Haugstad, kunde han
skýna. Dans! Blode strøymde saman i Bringa, so Hjarta
hoppa og sleit i han; skulde han våga seg der ned?
Der kunde han få sjå eikor av desse frå i Dag; skulde
han? Han hadde aldri vori i Lag fyrr; ein Gong laut
vera den fyrste. Kvi skulde han meir enn andre vera
Heimaling?

Hugen drog; Ræddhugen heldt att. Men so tok han

SIDE: 96

seg på Tak. "Det fær vera Slutt med Stakkarsdomen
no," sagde han og gjekk; det bar til Haugstad.

Då han kom fram mot Garden veikna Mode; han
stana ofte og lydde. Men han heldt fram. Sistpå var
han innved Tune. Her laut han drygje litegrand; høyre
etter kva Folk det kunde vera som var samla.

Å, kor vent Fela song. Han fekk ein forjagande Hug
til å danse. Og i Kveld skulde han danse. Han vilde
vera med no. Han var fullvaksin Kar. Fekk vera med
som dei andre.

Det var eit stort Lag, høyrdest det. Og det var rimelegt
dei var glade. Godt Folk; høyrde Bygdi til; hadde
inkje å blygjast fyri; og alle hadde dei sine Kjenningar.
So dei kunde nok danse og hauke og spenne i Golv og
Tak.

Leiv vart med ein Gong modlaus. Kva hadde han her
å gjera? Kven brydde seg um honom i eit slikt Lag?
Han kjende visst ingin. Dei vilde gjera Gjøn av Son
hans Svarte-Asbjørn, um han våga seg inn. Undrast;
glo på han; kaldflire. Den Utbygdingen! "Slike vil me
kje vita av i godt Lag!" -- Leiv sveita der han stod;
kaldsveita. Det gjekk som Styngir gjenom han, når han
høyrde Rop eller Gjentelått. Det var visst ingin her som
sakna Leiv Hegglid.

Best som det var høyrde han Stìg attum seg. Det var
vel Folk som skulde i Lage. Tri Karar kom gangande;
var ikkje langt ifrå han snart. Kvar skulde han no
gjera av seg? Han krylte seg ihop og gjorde seg so litin
han kunde; men dei berre smålo og sette beint på han.
"Kva er du for ein?" sagde dei. Leiv tagde; vende seg;
gav den eine av deim eit Drag under øyra so han valt;
so vilde han røme; dei tvo andre hengde seg i han, og
det vart Roping og Ståk; då vart Leiv seg sjølv att.

Når det spurdest um Magt ræddast han ikkje; og desse
Karane skulde han nok koma ifrå. Med ein kvass Rykk
reiv han seg laus; men dei fekk Tak på han att, og det
vart eit dundrande Basketak. Best som det var fekk den
eine Foten undan Leiv, so han datt ålveltes.

Folk var komne ut frå Lage og stod og glodde og

SIDE: 97

undrast; eit Par flaug til og vilde få Greide på kva
som tids var; den eine av desse var Lars. Han undrast
då han såg Leiv; "nei men det var då nyfiki å sjå
deg!" sa han; "kóss ber dette til? Statt likso godt upp,
Kar, og ver med inn; slåst kann de gjera sidan, når
de vert fulle." Lars lo; Folk lo med; Leiv vart so fegin
av å finne ein Kjenning, at han lét Slagsmåle fara
endå han hadde tapt; han gav seg i Lag med Lars, og
det bar åt Dansestogo. Sùme glodde og sùme lo; alle
var forvitne. Du vert fagna som ein Storkar, du," lo
Lars; "velkomin til Lage!"

Dei stod i Dansestogo. Leiv rette seg upp i si fulle
Høgd og såg stivt ikring seg med store blanke Augo.
Han var høgare enn dei fleste og herdebreid, fast vaksin
som ei Eik; Bringa steig sterk fram under den sundrivne
Kufta. Dei myrke Augo hadde ein vill Glans etter Dragsmåle;
det store svarte Håre låg i digre Lokkar og
Krullar kring Hovud og Nakke; men Blod rann frå Tunnvangen
ned-yvi det eine Kinne hans. Dei såg mest fælne
på denne ville Karen. "Å, det er Son hans Svarte-Asbjørn
Hegglid," sagde ein; og i same Blinken kjende
dei han alle. Dei drog seg ifrå han, so han vart standande
midt på Golve åleine; tilmed Lars totte han
fekk fylgje Flokken.

Leiv kvitna der han stod. "Er de rædde no, alle de
gjæve Gutar?" sagde han; Mæle var håst og strøypt, so
han kjende det ikkje sjølv. "Å," svara ein; "det er vel
ikkje alle som er so fuse på Dragsmål som Leiv Asbjørnson,
som ikkje kann drygje til han kjem inn i Lage
dessmeir, men lyt til å rivast so snart han ser Huse."
Det høyrdest Knìsing i Kræane. Leiv vart stygg i Augo;
det bivra um Munnen. Gamle Jon Haugstad kom med ei
Ølkrus; "Ungdomen vil danse den," sa han lempande;
"og det vil vel du Leiv au. Men so kann du ha godt
av ein Svaledrykk fyrst; du fær smaka på Øle." "Ikkje
Dropen drikk eg her," svara Leiv; "og ingin skal segja
det på meg, at eg gjer nokon Mann Uskil som ikkje
ufredar meg; men ein Dans kunde eg like å freiste";

SIDE: 98

han såg seg ikring etter ei til å danse med. Men dei
han såg på snudde seg ifrå han. Og Karane lo.

Leiv kjende eit Sinne koke upp i seg som kunde taka
Sans og Vìt, um det fekk Magti. Men han tøymde seg.
Han steig burt-til ei av Gjentom i Flokken og baud henne
ein Dans; "nei elles Takk," svara ho. Leiv beit ihop
Tennane; treiv etter den som stod nærast; ho reiv seg
ifrå han reint rædd. No sansa ikkje Leiv lenger. Det
gjekk Skodd for Augo; det susa um Øyro; han treiv i
Flokken etter ei til; -- jau; ho kom. Spìlemannen strauk
upp; Leiv dansa fram som ein ør Mann; Stogo skalv
under Foten hans; han gjorde Kast mot Bjelken so Kvinnfolki
skreik; ingin hadde sétt slik Dans. Men då Leiken
lykta såg han, at Gjenta han hadde dansa med var Alvhild
frå Dale.

I denne Stundi var Alvhild so fager, at Leiv aldri hadde
drøymt um noko slikt. Varm og ung stod ho der med
Barmen byljande so Sylgjune skalv på det kvite Lin;
Kinni blømde, Augo glødde; ho såg uppå han so dragande
vent at han kjende som ein Solstraum inn-yvi seg.
Han tok henne i Handi so ho skalv: "Takk for Dansen,
Alvhild!" og Augnebragdi hans i den Stundi gløymde ho
aldri.

Han var ute i same Blinken, ør, tumlin, frå seg, men
endå so sæl; flaug til Skogs i den svale Kvelding; Alvhild
stod for han kvar han gjekk. Det anda gjenom Skogen
av ung Vår; Bekkjesikl gjekk og Kviskring frå
Gran og frå Bjørk; ytst ute yvi Fjelli drog Himilin seg
yvi med sylvgrått Flor; Leiv gjekk og livde og drøymde
som inne i eit Æventyr. Han høyrde Om som av Huldreleik
og Fossegrimspél, og han vilde ikkje undrast det
Grand, um Stein og Tre og all Ting tok til å tala.

Men på Haugstad slutta det heller snart med Dansen.
Alvhild var hugstoli og mest som ør; det var vorti so
tomt etter Leiv; ho hadde ikkje Moro av å danse lenger;
vilde heim. Dei tagg og bad; det hjelpte ikkje; Bjørn
Haugstad og Knut Åsen gav henne fagre Ord; ho høyrde
det knapt; Spìlemannen strauk upp med sin beste Springar;
ho gådde det ikkje. Ho gjekk. Og drøymde um

SIDE: 99

den staute Karen med dei sterke Augo; enno glødde det
i Handi etter hans faste Tak. Ætti var gløymd; ho hugsa
berre Guten. Og då ho sovna ut mot Morgonstundi,
tenkte ho med seg: Gudskjelov, no veit eg då kven eg
likar. Men sidan låg ho og kava i ei Draum um, at
Leiv slost med Far hennar og laut gjeva seg.

Då ho vakna hugsa ho denne Draumen, og mintest
Leivs Ætt og Folks Meiningar um Far hans. Det lagde
seg kaldt yvi henne, dette, so ho reint kjende vondt av
det; og då ho kom inn i Stogo og såg Far sin og
Mor si, desse gode og byrge Folk, då lagde det seg
som ein Frost for Bringa på henne, at ho laut nok slå
frå seg alle Tankar um Leiv Hegglid.

Men mot Kvelden kom Tankane att sterkare enn fyrr.
Det fekk vera det sama med Ætti; ein Kar som Leiv
turvte ingi Ætt. Far og Mor vilde leggje imot det dei
kunde; men i Grunnen visste ho at ho rådde deim. Leiv
skal bli min! tenkte ho, og vart so sæl at ho slo sund
alle dei Koppar og Fat ho fekk i Hendane den Kvelden.

"Eg meiner du drøymer, eg?" undrast Mor hennar.

Morgonen etter kom dei kalde Tankane att. Det hjelpte
lite at ho rådde med Far og Mor; kva vilde Ætti og
Bygdi segja? Kva vilde dei segja på Haugstad? Og på
Åsen? Og der, og der? Heile Dagen gjekk ho og
verkte med dette og kjende seg so leid og uhùgleg at ho
brydde seg um ingin Ting. Men mot Kvelden kom Leiv
for henne som fyrr. Eg er like sæl um Bygdi, tenkte ho.
Lat Folk drøse; eg er like god for det. Ho slo alle andre
Tankar frå seg. Og tenkte på Leiv; berre på Leiv.

Ute på Tune tok Bikkja til å gøy. Kven kann vera
ute dette Bìle? tenkte Alvhild og snikte seg ut; ho var
so uroleg i sine Tankar. Hunden stod ned med Stabbure
og gøydde som alt vondt var ute; "hyss, Odin!"
sagde Alvhild og gjekk der ned. Då kom Lars fram.
"God Kveld," sagde han. "Eg skulde helse og segja at
det er ein som ventar på deg ved den gamle Furo. Du
fær Synd på deg, um du ikkje gjeng." I det same flaug

SIDE: 100

han. Odin etter, skvakkande. No kom Mori. "Kva tru
det er Hunden gøyr so fyri?" sa ho. "Å, ikkje for noko.
 -- Jau det strauk ein Framandkar ned-um her." -- 
"Kven kann det ha vori?" -- "Du må so segja." -- 
"Sjå du fær Bikkja med deg inn." -- "Ja." -- "Kva
er det du stend etter?" -- "Er Geitane komne heim
alle?" -- "Eg trur då visst det. Kor då?" -- "Denne
Framandkaren sa han hadde set eit Par Geitar burt-i Skogen.
 -- "Å kjære deg, då lyt du stad sjå etter. Det
kunde vera Gråtussa. Skunda deg, Alvhild !" -- "Ja,
Mor."

Alvhild gjekk. Og undrast sjølv på at ho so gjorde. -- 

 -- Attmed den gamle Furo stod Leiv.

Han hadde ikkje vori so rædd i sine Lìvedagar. "At
eg gjekk til Haugstad var Tankeløyse, men at eg gjekk
hit var Vitløyse," mulla han for seg sjølv Gong på
Gong. No sat vel Alvhild heime og lo åt han. Lo og
fortalde til kven som vilde høyre, um dei ravgalne Tankane
denne Hegglidguten var komin på. Han beit Tennane
ihop; og gjenom Bringa hans drog det seg som
kalde Stål-Eggir.

Men han slo Tankane frå seg og vart standande. Elvesusen
gjekk roleg og tung gjenom Skogen. Svarte Tretoppar
rugga i Vinden; stygge store Skyflokar låg upp-i
Himilen og dreiv, skifte Ham, skilde seg sund, minka,
auka; beint upp-yvi Dalegarden stod eit Troll med tri
Hovud; det vart til ein Båt med tri Mann i, og so til
ein Hest med Sadel på. Ja; kom ho ikkje i Kveld, so
vilde han i Natt ride den Hesten. Tanken dreiv myrk
gjenom Heilen hans som Skyi på Himilen; han kulsa og
skvatt upp. Best eg gjeng, tenkte han. Med det same
kvakk han og stod still: høyrde han kje noko? -- Stìg?
 -- lette, lette liksom Vengslag i Lufti? -- Nei. Alt var
stilt. Alt var daudt. Nei? Jau? -- jau; ho kom; det
var ho! -- Den som hadde eit Hjarta av Stål, tenkte
Leiv og rette seg upp; aldri i sine Lìvedagar hadde han
kjent seg so litin.

Lett og stilt kom ho gangande; glytte ikring seg; stana,
lydde. Leiv hadde best Hùg til å røme, men laut fram.

SIDE: 101

Helsa god Kveld med underleg uklår Røyst; "du var
gild som kom; eg ... laut tala med deg ... ein Gong
til. Men fyrst skal du lova meg ein Ting, Alvhild: at
du ikkje skal ... undrast ... og ikkje tykkjast, og ikkje
fortelja det til noko Menneskje." Alvhild lova det. Ho
kjende seg so underleg; det var som det skalv i henne;
kva vilde han? Det kunde ikkje vera Friing so brådt;
men eitkvart laut det vera. Ho glytte upp å han. For
staut og drengjeleg Kar! Stor stod han der i det dimme
Ljose; Augo hans blenkte i Måneglansen; ho vart som
trylt av å sjå på han; Make til Gut fanst ikkje; visste
han kor ho heldt av han, so var han ikkje so bljug. Men
Bygdi?

 -- "For det er underlege Ting eg vil segja deg," heldt
Leiv fram; "og du vil vel helst tru eg ørskar. Men eg
slepp ikkje frå det; eg må segja det; og so fær du taka
det so vel upp som du kann." Alvhild bivra der ho stod;
ho hadde Tak i ein Hatlekvist som ho liksom heldt seg
fast i; svara var rådlaust. Leiv tok fram-i att; det gjekk
ustødt og tungt. Det han vilde fortelja brydde vel
ikkje ho seg um; men det var det, at han hadde tenkt
på ... sett seg fast fyri ... å ... ja, å fara til
Amerika. Det kvakk i henne; ho vart liksom so kald.
"Til Amerika?"

Ja. Leiv vilde til Amerika. Ein kom ingin Veg her;
Folk, dei var som dei var, og han ... her gjekk han
som ein Folkestygg, endå han inkje vondt hadde gjort
... utanfor alt godt Lag i Bygdi. Han var leid av dette
no; skulde han lìva, vilde han lìva som Folk; han vilde
til Amerika.

Alvhild hadde fengi eit Hatleblad millom Fingrane; ho
stod og lagde det ihop og tok det upp att: "det er langt
dìt," sagde ho. Ja visst var det langt, svara Leiv; og ho
måtte ikkje tru han hadde nokon sers Hùg til å fara;
minst no; men ... nettupp no laut han ut; og det var
ikkje lenger enn at ein kunde ... koma både att og
fram, um so skulde vera; og hans Tanke var å koma
heim att, -- um det so kunde laga seg. Her trivla han
meir enn vanleg etter Ord eit Bìl; so bar det i Veg att

SIDE: 102

um Utferdi. Ut og tena Pengar og lære Folkeskikk vilde
han; han skulde koma heim att meir til Kar enn han fór
... so han kunde få same Vyrdnaden bland Folk som
andre gode Karar. No skýna Alvhild Meiningi. Og ho
såg upp med slik Glede og slikt Samtykke, at Leiv kjende
seg mest trylt. Med nytt Mod heldt han fram: "eg skal
koma att meir til Kar enn mange av deim som no vil
vera dei gildaste; og når dei ser Lùmmaboki full, so vil
dei få andre Tankar um mangt; eg vert både gjæv og
gild ... og gjeng det då i andre Måtar som eg ynskjer,
so sìt eg sidan på Garden min jamgod med dei
beste i Bygdi."

Alvhild var so glad, ho kjende kje til seg. Det var
makalaust godt påfunni av Leiv, dette. No turvte ho
ikkje ræddast korkje Bygdedrøse eller dei gamle. Ingin
visste um nokon Ting fyrr han kom heim att; og då
kom han so, at ho fekk han med Ære og alt godt Folks
Samtykke. "Det er godt ut-tenkt, dette," sa ho, men
vart med det same so bljug, at ho snudde seg halvt ifrå
han og lagde all Umtanke på Stræve med Hatleblokka.

Leiv kom reint ut-av det ved denne store Ros; han tok
upp-att det same, men kunde ikkje koma innpå det han
vilde segja; Alvhild laut freiste å hjelpe 'n: "kor lengi
vert du verande i Amerika?" -- "Å, um so ei tri -- fire
År er eg so tilkomin Kar at ... då kann eg taka
imot Garden; og då kjem eg ... so sant som det gjeng
som eg vil med ein Ting. Men på den eine Tingen
stend det alt." No kjem det, tenkte Alvhild; Skjelten tok
henne på nytt. Ho freista å vende Samtala; men Leiv
saup djupt etter Anden; no hadde han funni sin Veg:
"den som det stend på alt," sagde han, "det er du,
Alvhild."

Bringa hennar gjekk, so ho fekk ikkje upp Mæle;
Leiv heldt fram, snøgt som det galdt å verja seg mot
Mistyding: "det var det eg måtte segja deg i Kveld.
Etter den Dansen på Haugstad fær eg ikkje Fred; du
kjem for meg i alt, so no gjeng eg her og råder knapt
med meg. Men ... no skal du ikkje undrast, men ...
når eg kjem heim att frå Amerika um fire År, so

SIDE: 103

... so er vel du gift?" -- "Nei" ... "Eller fest?"
spurde Leiv med tilgjord Ro. "Nei," kviskra Alvhild;
ho fekk ikkje Mæle upp. "Gud velsigne deg, Gjente,
kann du lova meg det?" bad Leiv; han høyrdest so glad
at ho fekk Gråten i Augo. "Det kann eg visst," sagde
ho stilt. Han kom nærare; han var i ei Hugspaning
som det galdt Live: "og um eg då spurde deg um det
som eg ikkje torer spyrja um i Kveld, trur du då at
... at du vilde vise meg frå deg?" Ho bøygde Hovude
mot Bringa: "du fekk freiste!" "Må eg lite på dette?"
bad han; Handi hans skalv; ho fekk Magt med seg att
og svara: "Ja, Leiv." "Då Gud æveleg signe deg, som
gjer meg so sæl som eg er no," sagde Leiv stilt og
varmt; ho drog seg ifrå han; dei skildest.

Dagen etter bad Leiv Far sin um Pengar; han vilde
til Amerika.

Det kvakk i Asbjørn Hegglid ved dette. Han hadde
aldri venta at Son hans skulde vera glad i han; men at
han var so reint leid av å vera heime, det hadde han
ikkje tenkt, og det gjorde 'n vondt. Han kunde ikkje
svara noko vidare med same, men gjekk og verkte med
det heile Dagen. Um Kvelden sat dei åleine inn i Stogo
eit Bìl; då kom det.

"Du er leid av Hegglid no, Leiv?" -- "Nei det kann
eg ikkje segja."

"Det er ingin Armodsgard, Hegglid." -- "Nei det er
visst." -- "Og han er betre i Stand no enn då eg fekk'n."
 -- "Det trur eg vel. -- "Og ... eit Grand Pengar
fylgjer det med au, sant å segja." -- "Pengar?" -- 
"Ja ikkje stort. Men det er alltid til å greide seg med
det fyrste Åre ... og det andre med." -- "Det er
gildt. Men eg lyt til Amerika nokre År lell eg, Far."
Det vart reint stilt eit Bìl.

"Eg tek til å eldast no, Leiv." -- "Å, du slit det
ei Stund til, du Far." -- "Hm. D'er so rart med det.
Berre framande i Huse; gamall Mann." -- "Eg kjem att,
Far." -- "Ingin hev Brev på Live, veit du." -- "Eg

SIDE: 104

må ut, Far; elles kann det gå verre." Asbjørn såg
på Son sin lengi og ålvorsamt. Dette lyt hava eitkvart
på seg, tenkte han. "Når skal du fara?" -- "Di fyrr
eg fer, di fyrr kjem eg att." -- -- "Ja, ja," sa Asbjørn.

Åtte Dagar etter rusla eit lite Bylass ut frå Hegglidtune
og ned gjenom Dalen. I Kjerra stod ei blåmåla
Kiste med raudrosut Lòk, og dertil eit Skrin og ei stor
Tine. Merri og Lasse rusla fyri; etter gjekk Asbjørn og
Leiv.

Leiv såg so sturin ut, at Far hans var mest uroleg
for 'n. Han gjekk og tenkte på å spyrja han ut. Kunde
det vera noko serskilt som dreiv han frå Bygdi? Men
når han såg på Son sin fælte han seg av. Det kunde
vera eitkvart som Guten helst vilde bera åleine.

Det var Alvhild, Leiv tenkte på, og den låke Lagnaden
sin. Der låg Dale-Garden, koseleg og lognt, i
ei Krå millom tvo Fjell. Der inne sìt ho, tenkte Leiv;
og det saug og drog i 'n av Lengting; no kunde eg
stemne til Gards på Beling, berre eg var av ei gildare
Ætt! -- Han skjegla til Sides ned-etter Far sin, som
gjekk der og tusla gamall og bøygd: Gud veit kvi eg
nettupp skal vera din Son? -- 

Den gamle var komin i djupe Tankar. Han hadde
gått etter at Sonen gjekk og såg med slike underlege
Augo burtetter til Dale; stakkars Leiv, han skulde vel
aldri i si Ungdoms Gåløyse ha forsétt seg på Daledrosi?
Då kunde Gamlingen skýna både eitt og hitt. Kannhende
vilde Guten til Amerika og gløyme?

Det vore best, um so var. Men um ein Ungdom kunde
hava so mykje Vit? Eller um han gjekk med Draumar?
Asbjørn hadde høyrt gjeti denne galne Sogo frå Haugstad;
kunde dei ha vorti kjende, desse Ungdomane?
Kunde ho ha forsétt seg på den staute Guten og lova
å vente på han? Å langt-ifrå. Men vondt var
vondt i alle Tilfelle. Fara so langt ifrå Gjenta si, det
er som å sleppa fanga Fugl or Handi; Gjentehugen er
slengin, den. Di meir han tenkte, Asbjørn, di ugladare
vart han. Det var vist rimelegt at Guten gjorde som
han gjorde, kor rart det såg ut; men leid han for

SIDE: 105

Syndi til Far sin, so var ikkje det meir rimeligt enn at
Far hans hadde lòti lide for Syndi til sin Far ... underlege,
underlege Greidur. Og endå hev eg stræva som
ein Træl, tenkte Asbjørn, med å få rette det som var
rengt; men det heng i, det heng i; det er seigare enn
Live; det heng i Ætti.

På heile denne Byferdi vart mykje tenkt og lite sagt.
Men då dei var framkomne, og Leiv steig i Båten og
skulde umbord, då tok den gamle han i Handi og sagde:
"vil du, so skal eg hava eit Auge med henne, Leiv ...
og helsa henne frå deg um du skriv til meg stundom";
Leiv såg undrin og mest uroleg upp på Far sin. "Og
tak den store Mannen med deg," heldt Asbjørn fram, "og
haldt Vegen din bein; og hev eg Skuld mot deg, so tak
ikkje det med deg der du no fèr ... ingin hev Brev
på Live. Og so må du fara vel!"

Leiv undrast; visste ikkje rett å svara; kjende på seg,
at han hadde gjort for lite av Far sin. "Farvel, Far;
Takk ... for alt ..." 

Båten skaut seg frå Bryggja; Asbjørn løynde seg i
Folkehopen. Der stod han og stirde, skygnde og stirde
til Guten var um bord, og endå lengi etter. Då det
myrkna gjekk han. "Du store Mann der uppe," sukka
han med seg sjølv, "du bryr deg vel ikkje mykje um mi
Bøn; men ... hav eit lite Auga med Guten min! -- 
han er so ung, og han fèr so vide."

Kunde det vera Råd at det var noko millom Alvhild
og Leiv? Asbjørn kjende med seg, at dette var eit Spursmål
han laut få Greide på.

Han lagde Merke til at Alvhild såg etter han på
Kyrkjevegen. Ein Sundag stelte han det so, at dei råkast
på Kyrkjegarden attum Tre-Rùnnen ved Prestegravi.

Etter Helsing og Vêr-Prat fortalde Asbjorn um, kor
godt alt stod på Hegglid i År; han visste knapt nokon
Stad det stod betre. Hegglid var utrulegt til Gard, og
var komin seg År for År; og endå betre Skikk på
all Ting vart det når den nye Mannen kom, -- ja han

SIDE: 106

Leiv, som no var ute i Verdi og vilde sjå og lære, og
tena eit Grand med, -- meir enn det hadde vori Råd
med på so fåe År her heime. Alvhild svara ikkje
stort på det han sagde; men då Leiv vart nemnd
raudna ho, og det gav Asbjørn Mod. Han freista på um
han kunde få henne til å segja noko um Amerikaferdi
hans Leiv; um ho visste meir enn han, kannhende? Det
kom han ingin Veg med. Men då ho gjekk, sa ho: "du
lyt helse når du skriv"; og det var likso godt. Asbjørn
vart reint glad. Det verste var vel enno att for Leiv;
men var dei unge samde, so jamenn var alt det ein stor
Ting.

Og at dei var samde fekk han sidan full Greide på
av Leiv. Han fortalde at han var komin i Arbeid og
hadde godt Mod; sistpå i Breve kom det nokre Ord um
Alvhild. "Du sagde noko då me skildest," stod det,
"som eg hev undrast på. Er det Lars som hev vori
lausmynt tru? Då fær du sjå å få lempa han or
Bygdi; for dette må ingin hava Greide på enno. Men
vilde du helse Alvhild frå meg, so ingin fekk vìta noko
um det, so var det vel. Eg meiner eg skal greide det
som eg hev tenkt, so ho skal ikkje turve trega." Ja, ja;
gjev det var so vel! sukka Asbjørn. Gjev Hegglidguten
vart rik nok åt Dalekaksen! -- men det skal mykje til.
Breve stakk han til Alvhild med Kyrkja; og han såg ho
vart glad; gjev ho heldt ut! Sundagen etter fekk han
Breve att; inni låg ein litin Setel "Til Velagte Ungkarl
Leiv Asbjørnson Hegglid i Amerika." Sidan gjekk det
fleire Småbrev dei unge imillom, og Asbjørn stelte det
so fint at ingin tok Mistanke.

Alvhild var underleg i Lag. Ho fekk aldri sine Tankar
frå Leiv; denne Elsken batt henne som ein Trolldom.
Men sùmetidir kjende ho seg tyngd mer enn glad.
Med hin Ungdomen kom ho mindre saman enn fyrr; det
var ikkje so hugnadsamt millom deim heller no, totte ho.
Folk undrast på dette. Men den rette Grunnen kunde
ingin koma på. At ho var for god Manns Dotter til å
tenkje på ein som Leiv, det visste alt Folk. -- 

 -- Eit noko Bìl etter at Leiv var utreist fekk Alvhild

SIDE: 107

Friarbrev frå Bjørn Haugstad. Han hadde merkt at ho
var annarleis mot han no enn fyrr; og vilde vita kóss
det hadde seg. Han meinte på, at ho hadde ikkje alltid
vori so framand som ho no var; og ho skulde vìta at ho
gjorde stor Synd, var det so at han ikkje kunde tru på
henne. Alvhild svara so vent som ho kunde, men bad
han slå dette frå seg; ho hadde aldri tenkt på slikt,
ho. "Det er fleire Gjentur enn eg," skreiv ho; "ver
ikkje vond på meg, men gløym meg."

Knut Åse drygde, han. Men kunde han få Høve til
å segja henne eit godt Ord, so heldt han seg framme.
Med slike laut ein gjeva Tòl, meinte Knut; "dei hev det
godt som dei hev det, og vil gjerne vera frie i det lengste." -- 

 -- Ut på Hausten fekk Asbjørn eit nytt Brev frå Son
sin. Leiv fortalde at han arbeidde hardt, og at han ikkje
hadde visst kva Arbeid var fyrr han kom hit; "arbeidde
me slik i Norig, so kunde me koma oss upp der au."
Han hadde vori ein Stakkar heime, skreiv han; og det
var i alle Måtar godt at han var komin ut. "Me hev so
mange Grillur heime; i Amerika er det reint annarleis.
Her er eg likso god som den beste, so sant eg berre
er ein dugande Kar. Ingin spýrr her etter Ætti; eg
kunde vera jamgod med den gildaste, um eg so var Son
av ei Fantekjering og fødd i Vegveita. No hev eg vorti
kjend med ein som er fødd Baron, men no er teacher;
me er gode Venir, og ingin held honom for meir til Kar
enn eg. Eg krysser ingin no lenger; beste Mannen er
den som arbeider og greider seg sjølv. Var det kje for
det du veit, so skulde eg taka deg hit og aldri reise til
Norig att. -- Eg slit som ein Hest og arbeidar for tvo;
Løni er god, og eg legg meg upp noko med kvart og sêt
i Banken; det er òg ein Ting eg hev lært her. Men her
er dyrt å lìva. Eg må få betre Plass, skal eg tena
det eg vil på den Tidi eg hev tenkt."

Eit halvt Års Tid etter kom det nytt Brev; då var
Leiv komin betre i Veg og hadde godt Mod. Men so
vart det stilt lengi. Og det Breve som då kom var lite
huglegt; der stod:

SIDE: 108

"Eg hev nok likevel ei låk Lykke. Den Banken der
Pengane mine stod hev spéla upp: Kasseraren er strokin
med Pengeskuffa. Der strauk med ein Gong alt mitt
Slit og Stræv. Eg åtte nett so mykje at det liksom tok
til å draga ihop. No stend eg att so nakin som Nåli
og kann taka til att frå nyom. Og eg må stræve i 4
År til; Gud veit um Helsa held ut i denne Trældomen;
me er kje vane med slikt me norske. Og Gud veit
kva Alvhild vil segja. Eg kann kje skrive til henne no;
vil du so hovsamt du kann segja henne dette? Misser
eg henne, er det ute med meg." -- 

Dei sagde Asbjørn eldest fort i denne Tid. Håre hans
kvitna; Ryggen bøygde seg; "han saknar vel Son sin,"
sa Folk; dei tok liksom til å tykkje Synd i den gamle
einslege Mannen. Sjølv gjekk han i tunge Tankar; var
det Ættesyndi som no skulde koma attum? Bestefar
hadde vori for glad i Mammon; skulde Sonesonen lide
for det, og det um han var aldri so uskyldig? -- Han
gjekk reint tyngd av desse Tankane, Asbjørn Hegglid.
Dei Pengane som han og Far hans hadde freista å klore
til seg med meir eller mindre Urett, var det dei som no
strauk? Og Straffi skulde falle på den saklause? og der
som ho i det heile måtte falle tyngst? -- 

Med Alvhild vilde han tala; men det kunde aldri bera
til. Ho var vandare å råka no i det seinste, totte
Asbjørn, korleis no dette kunde hava seg. -- 

 -- -- Knut Åsen gjorde seg Ærend til Dale rett som
det var. Og so vel fagna dei gamle han, at han fekk
Mod til å koma att, endå Alvhild ikkje syntest bry seg
noko um dette.

Då Åre var gjengi tenkte ho elles mindre på Leiv
enn fyrr. Hùgen var ikkje so heit; ho kjende seg lettare
og friare. Og ho vedgjekk det for seg sjølv: det var
underlegt at ho skulde koma til å taka ein ættlaus Gut,
ho, beste Gjenta i Bygdi. Det var vel at ingin visste det
enno; elles skulde det vorti Drøs! Ho gav seg meir i

SIDE: 109

Lag med Ungdomen att; og ho kunde vera lettlìva som
fyrr mest.

Knut Åsen gjorde ikkje lite til dette. Han var ein
kvìk, livmykin Gut, lentug i Ord og rett ven; ikkje stor
og sterk som Leiv, men lìdug og snål og ferm og frisk,
og ein framifrå Dansar. Alvhild hadde lika han godt
fyrr ei Tid; no var det mest som ei Kvild å vera i Lag
med han; han kunde so lindt løyse henne frå dei urolege
Tankane. Det leid og det skreid; og ho fekk alt
mindre imot at Knut hadde si Gonge på Dale.

At ho hadde noko Kjendskap med Asbjørn Hegglid
måtte ikkje koma ut; Brev var det tryggast vart lagde
under Steinen ved den gamle Furo hadde ho sagt; sidan
råkast ho ikkje med Asbjørn lenger. Og frå Amerika
høyrde ho inginting.

Bjørn Haugstad hadde gift seg. Dei sagde han trega
på dette, og det var ikkje fritt han drakk. Og når han
var full tala han vondt um Alvhild. Ho var ei Fjokle
som ingin Mann måtte tru, lét han um. Men når han
slo på at det skulde vera eitkvart millom Son hans
Svarte-Asbjørn og henne, då lo Folk. Alvhild frå Dale
var nok kautare enn som so!

Ein Sundag hadde Ungdomen samla seg på Åsen;
Alvhild var der. Ei ny Vise vart songi; og den var soleis
laga at det kunde vera Alvhild som var meint. Visa
gjekk um eit Inkjes-Ting til Gut, ei Slåstkjempe, som
gjorde seg Tankar um beste Gjenta i Bygdi; men der
var Nidstev til "Gjentune" au; det var sùme av deim
som fjasa med "kven det var", og som ikkje var til å
tru. Folk lo åt Visa. Då det vart sagt at Bjørn Haugstad
skulde vera Diktaren, lo dei endå meir og glytte
på Alvhild; eit og anna Skjemtord fall. Men det var
greidt å sjå, at ingin tok dette ålvorsamt. Alvhild
ynskte seg vel ute. Enn um det fanst ein her som berre
hadde ein Mistanke! Ho lo åt Visa so godt ho kunde.
Og då ei Gjente slo på, at Visediktaren visste vel kven
han kvad um, smilte Alvhild og meinte, at kven Diktaren
var, so var han ein Stordiktar. Men ho skjemdest;
og då ho var heimkomi um Kvelden grét ho.

SIDE: 110

Utpå Hausten, den andre etter Leiv var farin, kom
det ut eit Ord um at han hadde vori uheppin og mist
Pengar, so det var på Voni når han kom heim. Folk
flirde åt dette. Leiv kunde seti heime, meinte dei. Det
vart nok att etter Svarte-Asbjørn, so sant då Leiv ikkje
vilde bli Bygdekakse reint. Alvhild kjende som ein Lette
då ho skýna ho fekk Avdrygsle; mangt kunde snu seg
enno. Og ho vart blidare mot Knut enn fyrr; det galdt
å narre Folk på Villstrå til so lengi. Og Folk tok til å
tala um Alvhild og Knut. Dei høvde godt, desse tvo;
der var Ætt og Magt på båe Sidur. Alle hadde venta
detta i Grunnen; Alvhild var fulla Gjente som visste å
velja åt seg.

Foreldri var og vel nøgde. Og då alle fann det sjølvsagt,
vart det meir og meir rimelegt for Alvhild med.
På Leiv tenkte ho med Uro når ho var åleine, med
Uhùg når ho var i Lag; gløyme vilde vera det likaste.
Ho hadde vori ør. Elsken hadde gjort henne blind, forgjort
henne. Best var det hjå Knut; han tok Tankane
frå henne. Men um Nætane vakna ho ofte av urolege
Draumar, og stundom i Gråt; det var Leiv ho hadde
drøymt um. Då tenkte ho: svike vil eg ikkje; eg vil
berre bie og sjå; det hender so mangt utenkt. So skaut
ho Tankane frå seg.

Men Folk rødde um henne og Knut plent som alt var
visst. Ein Gong slo Knut innpå um dette, liksom på
Skjemt; spurde kóss ho lika desse Drøsune. Ho raudna
og fann ikkje Svar. Då våga Knut seg noko lenger,
so ho skýna det var Ålvor. Men då vart ho rædd.
Leiv kom for henne so sterkt, at ho liksom såg hans
bleike Åsyn og hans sterke Augo. "Lat oss ikkje tala
um det," bad ho. "Nei, nei," sagde Knut; "d'er noko
som ikkje hastar; ein skal tenkje seg vel um med so
store Ting. Og tenkje på det kunde du?" Ho stod og
vreid sine Hendar; ja, ja; tenkje på det ...

Asbjørn Hegglid fekk au høyre dette um Alvhild og
Knut; men han vilde ikkje tru det. Ho hev ærlege Augo,
tenkte han; og Augo lyg ikkje. Når han skreiv fortalde
han elles alt som han tenkte Leiv kunde bry seg um;

SIDE: 111

denne Gongen kunde han fortelja Stornytt: at Lars hadde
gift seg og bygsla eit Husmansplass i Brubakken; so no
kunde det vori serskilt godt um Leiv hadde vori heime.
Men Folkesnakke um Alvhild nemnde han ikkje; han
berre fortalde at han hadde ikkje råka Alvhild no på
eit Bìl, -- "kor det no kunde hava seg". Det var vel
ikkje verdt han var altfor trygg heller. -- 

 -- Vinteren gjekk. Alvhild høyrde inkje frå Leiv;
han hadde vel gløymt henne. Knut var på Dale ender
og då som fyrr; stundom slo han seg glad, men oftast
var han meir still av seg enn fyrr; han held av meg,
tenkte Alvhild. Dei gamle talde for henne, og ho var
lempeleg og rimeleg. Men når dei vilde hava visst Svar,
fælte ho seg av.

Um Våren gjorde dei eit lite Lag på Dale, skulde
"smaka på Vårbrygge"; Knut var med. Alvhild hadde
aldri set han so snål og greid; han sette Liv i heile
Lage. Alle var glade i Knut; Gjentune ovunde Alvhild.

Ut på Kvelden, då Øle so smått tok til å vinne
på Folk, tok Mori Alvhild med seg ut i Koven; der sat
gamle Hallvard og Knut; og det vart snart Drøs av. Men
so laut dei gamle ut i Lage att; og Knut og Alvhild vart
verande åleine. Då bad Knut henne segja si Meining;
han kunde ikkje gå i denne Uvissa lenger. Det galdt
meir for honom enn ho trudde, sa han; gjekk det skakkstyrt
med dette som alltid hadde vori hans beste Von, so
kunde nok ikkje han taka det so rolegt som Bjørn Haugstad.
Han var so ålvorsam og sorgfull som ho aldri
hadde set han fyrr. Ho hadde vondt av han; ho kjende
ho heldt av han. Ikkje på same Måten som -- ; men
det var ikkje sagt at det var best ... Og Leiv, han hev
gløymt meg; og ein Gong må det bli ei Avgjerd; og
Far og Mor vil det ... Ho glytte bljugt til han. Han
slo Armen kring Live hennar liksom ør av glade Vonir:
"er du no mi, so skal du aldri i dine Lìvedagar trega
det!" Leiv hev gløymt meg, tenkte Alvhild; og Far og
Mor vil det ... "Det er vel so laga," kviskra ho; vart
gloande heit, og so kald att. Han vart so glad at han
lo; drog henne til seg og gav henne frå seg; gjorde eit

SIDE: 112

Hallingkast og ropa: "hei! no veit eg kóss det er å vera
glad!" -- Alvhild kveikte seg ved hans Glede so godt
ho kunde.

Dei gamle kom; han tok deim eitt i kvar Hand og
smilte og lo; "vil de no ha meg til Son, so hev de meg
her!" "Det vil me visst," svara Mori med Smil og
våte Augo; "det vil me visst," sagde Faren ålvorsamt.
Mori drog Dotteri inn-åt seg: "no hev du gjort oss alle
glade." "Ja," lagde Faren til; "du hev alltid vori eit
godt Barn. "Han såg kjærlegt på henne. Alvhild kom
i sterk Gråt.

Det vart avgjort at Bryllaupe skulde stå til Hausten;
Alvhild lét deim gjera med dette som dei vilde. Ho bad
berre at Trulovingi måtte vera løynleg so lengi Råd var;
dei undrast på dette, men vilde ikkje gjera henne imot.
"Og no fer du fylgje meg," sagde Mori; "d'er kje verdt
dei ser du hev gråti." Knut tok henne i Handi: "Takk
for dette, Alvhild!"

Ho grét og tenkte på Leiv.

Den Mannen, Leiv i seinare Tid hadde vori hjå, var
ein gamal Riking som hadde tent seg upp med Handel;
no hadde han kaupt seg ein Farm som han hadde Moro
av å drive upp, og som han lagde store Pengar i.

Frå fyrsto var Leiv berre Arbeidsgut. Og han arbeidde
for Kar. Han var stor og sterk; dertil var han
framifrå litande; dei skulde sjå, at kva som kunde vera
å segja på Farfar og Far, so var han av ei Ætt som
vilde fram-yvi.

Det han kunde få av Fristundir nytta han til Lesing;
Hjelp hadde han ei Tid av ein rimeleg og billeg svensk
Baron, som hadde flakka um millom svenske og norske
og danske so lengi, at no tala han "skandinaviskt" når
han ikkje tala engelskt. Leiv hadde godt Hovud og lærde
fort; då han dertil var glup til å arbeide, og i alt viste
seg litande, fekk han Tiltru hjå Husbonden sin og vart
noko som ein Gardsstyrar hjå han.

Alt såg ut til å vilja laga seg. Men so kom den

SIDE: 113

Dagen då Spareskillingane hans vart stolne. Då var
han ikkje langt ifrå å misse Mode.

Han hadde sett si Von til desse Skillingane, som stod
der i Banken og "voks". Det var so godt å tenkje
på dette: at kvar Skilling han fekk leggje upp, den ikkje
berre låg der; han hjelpte sin Herre i Arbeide; kvar
Dollar i Banken var ein Dollar i Banken og drog dertil
Rente. Og di fleire Dollars, di meir Vokstr; han tok
til å tru på Lykka si; kjende seg trygg og modig, ja
byrg. Når det han her tente lagdest attåt det han
heime kunde vente, so vart det snart Velstand, so der
heime då. Og når han dertil sjølv hadde lært både
å arbeide og å styre, og attåt hadde vori ute i Verdi
og sétt seg ikring, og so kom heim att fjong og gild, so
Bjørn Haugstad og Knut Åsen mot honom vart Heimfødingar,
 -- fullgod Friar skulde Leiv stige inn på Dale
då, um han aldri so mykje var Son hans Svarte-Asbjørn.

No stod han der. Alt hans Arbeid var spillt; og han
såg kva Reknestykke og Vonir var å byggje på. Arbeid
og Sparing, kva nytta det? Kvart Grand han sleit
ihop, so kom det ein Tjuv og tok det. Og når Lykka
var imot, so var ho imot.

Mykje Tjuv og Kjeltring sanka seg ihop her i Amerika;
det hadde han høyrt, og det laut han tru. Kva kom Folk
her etter? Slå under seg, slå under seg, det vilde dei,
so mykje dei kunde so fort dei kunde; so vart her ingin
Folkeskikk; det vart glupe Arbeidsfolk, men endå glupare
Snytarar og Tjuvar. Vera ærleg her, det var som
å vera Lamb i Vargbøle.

Og so Alvhild! -- Når den Tanken kom, gjekk Blode
til Hovude; Augo tok Eld, Tennane beit seg ihop, Nevane
knyttest; han fælte stundom for Vite. Alvhild, Alvhild
og all Framvoni hans! Han såg henne som ho
stod framfor han den Kvelden på Haugstad: varm, frisk,
dragande, dårande, med Augo som glødde under kvite
Kvarmar, med Sylgjur som skalv på det skire Lin; og
han kjende det vel: Live for honom, det var Alvhild.
Misste han henne var inginting att.

Det var Dagar då det såg myrkt ut for Leiv. Sistpå
fekk han Hjelp der han minst hadde venta.

SIDE: 114

Han råka Baronen ein Dag; denne glodde på han.
"Oh! Mr. Hegglid?" sa han; "well! hur mår ni? You
ser ut som en Methodist!"

Leiv fortalde kva som hendt var. Han slutta med, at
kunde han få Tak på Tjuven, so skulde det vera honom
ein Hugnad å slå han flat. Då blenkte det underleg
upp i Augo på Baronen. Han kunde ikkje vera
med på det, sa han. Kasseraren, "Tjuven", hadde vori
i sin gode Rett. "Hadde du eller eg vori i hans Stad,
og havt hans Vìt, so hadde me gjort det same."

Leiv storstirde.

"Du skýnar meg ikkje," heldt Baronen fram; "nei,
nei; Filosof er du ikkje. Tingen er, at Verdi er ikkje
som ho skulde vera. Live burde vera som ein Krigsskule,
der ikkje fleire slepp inn enn det er Postar til; men Tilvære
er blindt, hiver inn laust og fast og reknar ikkje.
Det er som ein streng Far: hiver Borni sine på Sjøen
so dei skal lære å symja; og det er vel nok. Men det
range er, at sùme av Borni hev fengi Symjebelte; sùme,
Mr. Hegglid; ikkje alle. Og dei som hev Symjebelte,
dei ligg i Vegen for deim som inkje hev. Stengjer for
deim, so dei ikkje fær leggje ut; dei søkk. You understand,
Mr. Hegglid?

"Nei," svara Leiv.

"Lat oss taka eit Døme," sa Baronen. "Hin Kasseraren
var kasta på Sjøen. Han hadde inkje Symjebelte;
men dei han skulde tevle med, dei hadde. So laut han
syte for seg sjølv. Det Tilvære hadde gløymt å gjeva
han, tok han. Ikkje han, men Tilvære var Syndaren."

Leiv tagde.

"Eit nytt Døme. Der hev me Mr. Hegglid. Han er
like eins slengd beltelaus på Sjøen millom beltebudde.
Det er Urett. Samfunde skulde rette på dette; men Samfunde
er dei beltebudde; i sjølve det frie Amerika er
Samfunde dei beltebudde åleine. So fær ikkje Mr. Hegglid
nytte sitt Liv. Han er sterk Kar, staut Kar; hev
same Rett på Live som alle; men der ligg han; treng
all si Magt til å fløyte seg berre so vidt uppe at han

SIDE: 115

ikkje søkk med ein Gong. Vil han greide seg, so må
han få Symjebelte, han som hine."

"Kor skal han få det ifrå?" spurde Leiv.

Baronen tok fram-i att, noko meir vart: "That is the
question. Mr. Hegglid, -- det kjem eit Belte drivande.
Det høyrer ikkje Dykk til; men det høyrer ikkje meir
nokon annan til; ingin hev annan Rett på det enn den
han fær ved å taka det. No kann Mr. Hegglid taka
det. Tek han det ikkje, so søkk han. Eller ligg og
baskar millom dei beltebudde, til Livskrafti er øydd. So
er Verdi no stelt. Spursmåle for Mr. Hegglid er då:
vil han fljote eller vil han søkke?"

Leiv vart blodraud og reis upp. "Kann ein Baron tenkje
soleis?" sa han.

Baronen drog på Aksli og flirde. "Lat oss vera ærlege
mot kvarandre," sa han. "Eg er ikkje meir Baron
enn De. Tilvære hev vori rangvist mot meg som mot
Dykk, Mr. Hegglid. Baronen, -- det var òg slikt eit
Symjebelte som kom drivande; og eg tok det; det demokratiske
Amerika ligg på Kne for Titlar og Talemåtar
som hi Verdi. Kvi skulde eg då ikkje kalle meg Baron?
Eg hev same Hùg og Rett til å lìva som nokon Baron;
og me er alle Baronar for Vårherre. I oss alle gløder
Livsviljen; i oss alle brenn Livsens Eld; men ein grenselaus
Urett stengjer oss ute frå Livsborde; skal me bøygje
oss for Uretten, lenger enn me er nøydde til? Eg
skýnar ikkje det. Lat oss slå Lag me tvo, Mr. Hegglid.
Eg kann hjelpe Dykk i sùmt, og De hev den sterke Neven;
me riv til oss Livsbelte. Mr. Hegglid, ver ein Mann!"

Leiv stod som han var vakna or ein Draum. For eit
Umskifte! Heile Glansen var strokin av "Baronen". Kven
var det som stod der no? Ein litin mager Tufs av ein Kar,
ein Stakkar, eit Armodsting, og ein Skarv attpå! Leiv
kjende seg reint flat. "Farvel," sagde han. Baronen vart
stygg å sjå på. Det gjekk liksom tvo Båredrag i
Kross yvi Andlite hans, Skam og Harm frå den eine
Sida og Svivyrding frå den andre. "Ursäkta," sagde han
speande; "eg tok Mr. Hegglid for ein Mann. Nå! Farvel,
Barne mitt. Armod og Stormod høver låkt ihop;

SIDE: 116

fær De lìva ei Stund og tola sùmt av det eg hev tolt,
so vert De Filosof De med, skal De sjå." Han gjekk;
Leiv kjende som ei Letting.

Men han var skamfull au. Det som denne Stakkaren
hadde sagt, og som høyrdest so låkt ut i hans Munn,
med alle dei kloke Ordi hans, -- hadde kje han sjølv
vori innpå det same? Hadde han kje gjengi her og
harma seg på Lagnaden, meint at han leid Urett, tenkt
Ting som var nære-på Hæding mot Styraren sjølv? No
vart dette so ille umannslegt; han skjemdest av det. Det
var Stakkarsdom og Styvingskap; no fekk han vera vaksin.

Når alt kom ihop, so var ikkje alt misst med dei
Skillingane i Banken. Han hadde god Løn; og etterkvart
fekk han meir, når han stelte seg rett. På Alvhild
turvte han ikkje tvìla; det var god Ætt der; ho fór ikkje
med Svik. Og kunde ho vente fire År, ho venta det
femte med, um so måtte vera. Og Hegglid stod. So
snart han kunde segja når han venta seg heim vilde han
skrive; Brev um det som no hadde hendt kunde bli mistydt;
Brev kunde i det heile vera fårlege; og dei turvtest
ikkje; når ho fekk Helsingane hans, so visste ho at
han ikkje sveik.

Det var nok vondt å høyre so lite frå den ein tenkte
mest på; det kjende han sjølv. Men det som ikkje let
seg brigde fekk ein bera. Og jamvel han Far hadde
gode Tankar um Alvhild, so lite som han elles trudde
på "Bygdekaksane". Det gjekk alltid eit Grand Drøs
um henne, skreiv Gamlingen; men med slike Drosir
hadde Folk det alltid annt. Og elles fekk Leiv tenkje
på Heimferdi so snart han såg seg Råd; den Dagen
kunde koma då det vart gildare Gardar enn Hegglid au
å få, den som hadde ein Skilling. -- 

 -- Den Våren Knut og Alvhild vart feste fekk Leiv
eit Brev frå Far sin, som han vart eit Grand uroa av.
Alt stod vel til. Men Folk tala meir og meir um Knut
Åsen og hans Friing på Dale; sùme sagde jamvel det
som meir var. Og det kunde vel ikkje vera so greidt for
slik ei Bêledros heller, når Karane styrmde på, og den
rette var so langt av Leid. Asbjørn vilde ikkje mistru

SIDE: 117

Alvhild; skulde ein mistru ei slik ei, so var ingin å tru.
Men um Leiv sende eit Brev kannhende? Leiv tenkte
på dette. Sat uppe Natt etter Natt og stræva med Brev;
men han fekk deim ikkje som han vilde og brende deim
um Morgonen att. Um Dagane gjekk han i sitt Arbeid
som ein ør Mann. Tidi gjekk so fort, og ingin Veg kom
han. Kor skulde dette gå?

Det drog ut-etter Sùmaren, og han vart meir og meir
uroleg. Han skrintest og bleikna; i Augo kom noko
villt. Han tenkte stundom på "Baronen" og den "Filosofien"
hans; var Verdi endevend? Skulde Lykka vera
imot han i dette einaste som han brydde seg um, kva
Meining var det då i å gå her og træle?

Han hadde sendt Brev til Far sin og bedi han fortelja
alt det han visste frå Dale; var det so at Alvhild hadde
svikta, so var her ingi Råd; men var ho den han trudde,
so vilde han skrive og segja alt som det var til; so fekk
me sjå um det ikkje endå kunde laga seg. Det var
på Haustkanten då han fekk Svar. I Breve stod:

"No vilde eg heller tegja enn tala. Men det er nok
sant som det stend, at ein må Inkje tru på i Verdi.
Og minst på Gjenteaugo. Var det ikkje det eg tenkte
då du fór, at det er spelegt å sleppe Gjenta so langt
ifrå seg. Dei er so veike, og Gutane ligg allstødt etter
deim. Knut Åsen er både snål og sløg. Han visste
å snu seg til Fisken beit, han; det vert sagt for visst
at dei skal hava Bryllaup i Haust. -- -- Sùme segjer at
Alvhild er lite glad. Kunde du koma, so er det vel ikkje
so visst kóss det gjekk. Best vilde det vera at du var
like sæl um ei som det ikkje er meir Sæt på; men
Ungdom er Ungdom, so det er vel lite Von. Men du er
sterk Kar, og du skal ikkje taka det for tungt. Og du
skal koma, kann du." -- 

Han las Breve. Las det upp-att; las det Gong etter
Gong. Heile Dagen sidan gjekk han mest som han var
frå Samlingi. Men det var som han kom seg att. Dagen
etter var han som vanleg. Berre noko stusleg å
sjå til. Knapt heiltupp frisk. Han tok stundom altfor
hardt i, denne Mr. Hegglid.

SIDE: 118

Snart kom den Dagen då Husbond skulde ut på si
Vinterferd; han tok til å eldast no, og søkte gjerne til
Sol-Landi. For Gardsstyre var han trygg, når han hadde
Mr. Hegglid.

Men då Husbond var godt og vel burte, -- det kom
ein Morgon då dei sakna Mr. Hegglid med. Gardsfolke
tok til å leite; Mr. Hegglid hadde stundom vori noko
rar i det seinste; kunde noko vera hendt?

Det vart leita både lengi og vel; men Mr. Hegglid
var ikkje å finne. Og rett som det var kom det upp,
at Pengeskuffa var tom ...

Alvhild hadde ingin rett glad Dag etter ho hadde fest
seg til Knut; i same Stundi det var avgjort kjende ho,
at dette kom ho visst til å trega.

Det var som Elsken til Leiv kveiktest upp-att; ho tenkte
meir på honom enn på Knut. Ho såg han som han
gjekk der burte i Amerika og sleit og stræva for hennar
Skuld og trudde på henne; mang ein Kveld grét ho seg
i Svevn; mang ei Natt fekk ho ikkje Fred for urolege
Draumar.

Når ho såg, kor glade Foreldri var med at ho tok
Knut, og kor glad Knut var i henne, so letta det att;
og ho kunde gløyme det andre for ei Stund. I Lag med
Bygdefolk kunde ho kjenne seg glad; for no hadde ingin
noko å segja. Og um Samvite var urolegt, trøysta ho
seg med, at Leiv vart vel verande der han var. "Han
skriv ikkje, han skriv ikkje; han hev vel funni seg eikor
onnor i Amerika" ...

Men di lenger det leid, di meir uglad vart ho. Det
var sant: Knut var ein snild Gut. Og når han skjemta
med henne, fekk han henne alltid kvat. Men glad på
rette Måten vart ho ikkje; under låg noko som liksom
ikkje rett vilde tine; det var noko hjå Guten som var
framandt for henne. Når han tok henne i Fang kjende
ho seg brydd; det var ikkje denne som var hennar Gut;
ikkje til honom hadde ho heilt og hugtrygt gjevi seg. Ho
tenkte jamvel stundom på å slå upp med han ... og

SIDE: 119

fara til Amerika og finne Leiv; der var det ingin som
spurde etter Ætti. Men so hadde ho vondt av Foreldri.
Og so hadde ho vondt av Knut. Og kva visste ho i
Grunnen um Leiv? Han skriv ikkje, han skriv ikkje,
jamra ho for seg sjølv; kannhende hev han funni seg ei
gildare i Amerika! Ein Kveld var ho på Vegen til Hegglid;
vilde finne Far hans. Men på Vegen kom det so
mange Tankar; Foreldri, Knut, Bygdi ... ho umrådde
seg og snudde. Det lyt vera som det er no, sagde ho
med seg sjølv og fraus.

Foreldri såg at det var ikkje som det skulde vera; Knut
au såg det. Dei undrast; Knut vart uroleg: kunde ho
trega på Bjørn Haugstad likevel? Dei gamle visste ikkje
betre Råd enn å skunde på med Bryllaupe. Var ho fyrst
gift, so jamna det seg nok. Knut meinte det same. Og
då dei tala til Alvhild um det, tenkte ho at kannhende
var det sant. "Gjer som de vil," sa ho. Dei dagsette
Bryllaupe; og Festarøle vart haldi med stor Høgtid. Og
Alvhild gjorde sitt beste med å vera glad.

Men ut på Kvelden var det eit sterkt, hardt Mæle
utanfor Vindaugo som song:

Den Gjentehugen han er so slengin,
dei kann kje hugleggje nokon Drengen;
dei heve ingin i Hjarta kjær,
men ein Slarvehug'e til nokon kver.

Og sùme er no so Skades snilde;
mot kvar og ein skal dei vera milde;
mot kvar og ein skal dei fint seg te;
so er det ja mest til kven som bed.

Alvhild kvitna der ho sat. Det var vel Bjørn Haugstad;
dei flaug ut og vilde "tala ved 'n". Men han hadde
alt smett seg av. Dansen tok til att. Og Alvhild heldt
ut, endå det var ikkje meir enn so vidt ho greidde det.

 -- Ein annan som gjekk uglad i denne Tid var Asbjørn
Hegglid. Han var meir uroleg for Son sin enn han
vilde vera ved for seg sjølv. Det var stilt Vatn og djup
Botn der; hadde han huglagt ei Gjente, so var det visst
ikkje berre til Tidtrøyting. Asbjørn grùna på, um han

SIDE: 120

nokorleis skulde kunna hjelpe Guten. Det som var i
Vegen for Leiv var Ætti hans. At han var av Innflytjarfolk
kunde vel no etterkvart hava mindre på seg. Men
der var Synd i Ætti; og den visste Asbjørn med seg, at
han hadde gjort lite til å bøte. Det er so rart når ein
er ung; ein trur at ein berre hev seg sjølv å tenkje
på ... Men no vart det eit Spursmål: skulde ein gjera
upp etter Far sin, so tok ein ifrå Son sin; og var det rett?
Han var då visst uskyldig; og nettupp no var det god
Råd det galdt um for Leiv. Asbjørn tenkte stundom på
å tala med Presten. Men kva Hjelp kunde det vera i
det; han visste kva Presten vilde segja. Dei hadde kje
Greide på kóss Verdi såg ut for oss Småfolk, slike;
og so var det no i det heile so lett å døme i anns
Manns Sak. Det vart ikkje av at han tala med Presten.
Han greidde seg frå Floken på ein annan Måte: gav
tie Dalar til dei fatige. Men då det var lyst tridje Gongen
for Knut og Alvhild, gav han fem Dalar til. Då
meinte Presten på, at Asbjørn var visst meir til Mann
enn nokon tenkte. Det Orde totte Asbjørn han hadde
godt av; og det var ikkje fritt han tok seg Vonir av det
han hadde gjort. -- 

 -- -- Leiv hadde ei hard Ferd. Haust-Stormane dreiv
Fartye att og fram; stundom visste dei kvar dei var og
stundom ikkje. Langt um lengi nådde dei Engelland.
Leiv kom seg umbord i eit Skip som gjekk til Norig;
då var det langt på Hausten alt.

Sistpå var han heime. Han steig i Land på den
Bryggja der han hadde skilst med Far sin sist; gjekk so
til Skjusskaffaren og tinga seg Skjuss; han vilde heim-yvi
med same. Tok seg ein Sving burt-gjennom den vesle
Byen med' han venta; kunde ikkje sitja i Ro.

Det hadde ingin Heimbygding kjent Leiv Hegglid att
no so lett. Han hadde vorti skrinn; Andlite var yvigrott
med Skjegg; Augo hadde fengi noko stirande og stridt;
og so var det den framandslege Bunaden. Men Leiv
tenkte ikkje på det. Han undrast berre på, korleis
Alvhild vilde taka imot han. Ein Ting trøysta han seg
med. Når han var komin heil yvi Sjøen etter det han

SIDE: 121

no hadde gjort, so kunde ikkje det vera for hans Skuld;
det måtte vera so laga: Alvhild skulde hava han. Men
var det so laga ... ja Alvhild skulde ikkje trega det, ho.
Og det galne han hadde gjort vilde han rette både fort
og vel; det hadde alltid vori hans Meining.

Eit Par Bygdekarar strauk framum; kven var det, tru?
Det fylgde deim ein Brennevins-Tev; den eine av deim
var heller høgmælt; Leiv snudde seg og fylgde; strakst
etter smatt dei inn på ei Ølstogu. Leiv etter; um han
kunde få høyre eitkvart heimanfrå?

Inne på Ølstogo sat det alt eit Par Små-Lag; dei
Leiv var etter hadde funni sitt Rom inst inn-i den myrkaste
Kråi. Leiv fann seg eit Bord ikkje langt derifrå;
Ljos vart kveikte; og då både såg og kjende han Karane.
Den høgmælte var Bjørn Haugstad; han var burtimot
drukkin alt. Den andre var Lars, Tenestguten på
Hegglid fyrr, Husmann på Brubakken no; kóss kunde
han vera komin i Lag med Bjørn, tru?

Dei rødde um Gampar og Hestebyte. Bjørn sat og
stor-kytte av ein Fole han hadde; Lars heldt med 'n og
godprata. Då Leiv hadde fengi Øle sitt og greidt for
det, vilde han burt og helse på Kjensfolke sitt; men han
brå-stana og vart sitjande og lyde; eit Bryllaup vart
nemt; det hadde vori so og so mange gilde Gampar i
Brud-reidi. Men Folen til Bjørn ...

Av noko som Lars sagde skýna Leiv, at det Bryllaupe
dei tala um stod i desse Dagar. Det var tridje Dagen i
Dag; og Bjørn hadde berre vori der fyrste Dagen. Han
hadde kje havt noko der å gjera, banna han; noko Liv
i Lage var der ikkje; og denne Knut'en var ikkje av
hans Folk; elles kunde den Vippe-sterten alltid vera god
nok åt henne.

Leiv sat og stirde; Munnen hekk halv-opin ...

"Vén nok er ho, Trolle," heldt Bjørn fram; "d'er ikkje
det som vantar, skulde eg tru; det finst ikkje hennar
Make i desse Bygdelag. Og det er vel ikkje mange av
dei likaste Karane som ikkje hev tenkt på den Drosi;
eg tenkte på henne eg au ein Gong; Gu gjorde eg so.
Men eg såg snart at ho var ikkje å tru; og so var

SIDE: 122

ikkje det meir; eg var då ikkje galin." Han hadde gjevi
henne upp, og storbanna på at det hadde han gjort Rett i.

"Ja det gjorde du Rett i," sa Lars. "Slike Drosir
veit aldri kva dei vil; og det kjem det mykje vondt av.
Serlig lite hev visst dei havt å halde seg til, som trudde
på Dale-Drosi."

Det var ein som lo so stygt; men fyrr Folk rett fekk
sjå seg til var Fyren ute. "Matros visst," vart det sagt.
"Full som ei Alke! -- nå; han fær nok Nattelosi." Det
vart eit Grand Lått; so tok dei til att med Drykken og
Drøse.

Fleire kom etterkvart; og lengi og vel vart det drukki.
Og skravla og trætta og banna og lætt. Bjørn Haugstad
kom i Dragsmål med ein Hestehandlar um Folen sin
og vart utkasta.

Men då låg Leiv Hegglid på Hassens Botn.

Det var Tridjedags Bryllaupskvelden på Dale.

Storbryllaup var det, som ventande hjå slike Folk.
Men nokon Hugnad i Lage var der ikkje; Bruri var so
lite glad. Kald og bleik sat ho under den blanke Kruna;
der stod som ein Uhugnad av henne. I Augo var ho
hard og stiv liksom ho var rangsvævd. Knut gjorde det
han kunde til å få Liv i Lage; men som Folk hadde
venta vart det ikkje.

Det vart kviskra um, at Alvhild hadde sin rette Festemann
i Amerika. Eit Nidvers, som skulde vera av Bjørn
Haugstad, snikte seg um i Lage. Sùme av Gutane, som
vel gjekk med såre Hjarto for Alvhild si Skuld, letta
seg med Spitord og Slengjestev; når Drykken fekk
Magti vart dei villstyrne. Um Andredagskvelden hadde
sùme av deim dansa med blanke Knivar i Hendane; og
Brudgomen hadde haldi seg mest inne hjå dei gamle.

I Kveld tok det til att på same Vis. Og alle visste
det kunde bli uhùglegt. Alvhild sat bleik på Benken
millom Konune; ho syntest helst ikkje bry seg um nokon
Ting. Det var Leiv ho tenkte på. Stundom liksom

SIDE: 123

drøymde ho: der kom han; inn gjenom Døri; som Kjempa
i Visa; tok desse Garpane ein etter ein og slengde deim
ut gjenom Glase; tok so henne og sette på Hesten med
seg og reid til Skogs; "no skal me lìva so godt i Lag
og aldri skiljast!"

Denne Draumen fekk Magt med henne meir og meir
ettersom Villskapen voks. Ho sat og einstirde mot Døri.
Var liksom ikkje med i Lage lenger; var reint som burte.

Då fór ho upp med eit skjerande Skrik. Braut seg
fram gjenom Dansen; stemnde mot Døri med ustøde Stìg,
nåbleik; Augo steig fram, store, kvite, stirande.

For i Døri stod Leiv. Høg og bleik; Augo stive og
brostne; Håre ned-yi Enne drivande vått; heile Skapnaden
som dregin or Vatn ... "Leiv!" skreik ho og
rette Armane fram; seig so i Uvìt.

Det vart bråstilt i Lage; dei fulle vart fastande. Bruri
vart bori ut; Kvende jamra og grét; ikkje lengi etter var
alt stilt i Bryllaupsgarden. -- 

 -- Alvhild låg lengi sjuk etter dette.

Då ho kom upp att, var ho som eitt anna Menneskje.
Stillfarande, tagall, underleg ned-døyvd tusla ho ikring;
men ho var roleg og snild. Etter som Orde gjekk såg
ho Leiv ofte. Og rødde med han mest som med ein
annan Mann.

Knut tok det stilt, og var hjelpsam og beinsam. Fekk
heim både Doktar og Prest, og trudde det måtte laga
seg. Men Tidi gjekk; og det same vart det.

Avhild bad honom ikkje taka det tungt. "Det er ikkje
av det vonde dette," sa ho. Han vandest med det smått
um Senn. Sistpå slutta det. "No hev Leiv fengi Fred,"
sagde Alvhild.

Men eit Bìl etter døydde ho. -- 

 -- Ei syrgjeleg Vise vart gjort um desse Tilburdine;
ho enda so:

Gud hjelpe den Møy som sviker!
Ho fær kje i Hjarta Fred.
Ho fær ikkje Fred i sitt sjuke Mod,
fyrr ho kjem under Torva ned.
 -- Det græt ut i Have.

SIDE: 124

Gud hjelpe oss allesaman!
Ungdomen er so blid.
Me rengjer meir i dei unge År
enn me rettar i all vår Tid.
 -- Det græt ut i Have.

SIDE: 125

Hemn.

Aåsulv og Bergljot heldt av kvarandre. Dei hadde
ein fager Kveld lagt Hendane ihop og lova at dei
aldri vilde skiljast åt, fyrr Dauden kom og løyste deim;
og sidan hadde dei møtst ofte. Og ein annan Kveld -- det
var no nyleg -- hadde dei med Gråt og stor Sorg lova
kvarandre på nytt Lag, at det dei hin Gongen hadde
svori, det skulde stande; stande kva i Verdi som brast.

For Tarald, Far åt Bergljot, vilde ikkje. Han lika ikkje
Åsulv. Han lika slett ikkje Åsulv. Han vilde ikkje sjå
han for sine Augo. Og det han vilde det vilde han, denne
same Taralden Haukenes.

"Du skal ha han Pål Bråte," sa han til Bergljot.
"Nei," sagde Bergljot. "Jau," sa han Tarald. "Me fær
sjå," sagde Bergljot. "Ja bia du berre," meinte Tarald.

Ein Kveld var Pål Bråte på Haukenes. Det var
ein rett gild Kar, men noko halvgamall og heller småmælt.
"Det er Friaren din," sa han Tarald. "Min vert
han aldri," svara Bergljot. "No er du skipeleg!" ropa
Tarald og kvitna; det var alltid Merke på vondt. Bergljot
torde ikkje svara. "Og so er du so god og tek hamsleg
imot han; -- skýnar du?" -- "Eg skal gjera det so
godt eg kann," svara Bergljot.

Tarald og Pål sat og svalla heile Kvelden; og der
vanka Brennevin noko-so-nær til Måte. Endå på Slutten
vart dei heller høgmælte. Då ropa Tarald på Dotter
si; og ho laut koma. "No er det min Vilje og Meining,"
sagde Tarald, "at du til Våren fylgjer denne gode Sveinen
Pål Bråte, fyrst til Altare og sidan heim til honom; kva

SIDE: 126

segjer du til det?" Ho vilde svara hardt; men Faren
såg so kvasst på henne at ho bøygdest. Ho såg nedfor
seg; tenkte eit Bìl; svara so stilt: "er det so du plent
vil tvinga meg til det du veit eg ikkje vil ... so skal eg
fylgje han ... til Altare ... men ikkje lenger." Ho
retta seg upp og var bleik.

Tarald vilde kvesse i; men Pål sagde: "ja-ja, Bergljot;
kjem me fyrst so langt, so kann me alltid snakke um
Resten sidan." "Det var eit sant Ord!" skreik Tarald og
slo i Borde; "Skål! -- Festeskåli for Pål Bråte og
Bergljot Taraldsdotter Haukenes!" Dei drakk; Bergljot
snøgga seg ut.

Denne Kvelden var det ho råka Åsulv, so som sagt
er; for han visste um den nye Friaren og låg på Lur
utanfor Husi. Og som dei stod der i Sorg og Sut og
kviskra saman i den måneklåre Kvelden, gjorde dei
det so av, at Bergljot skulde fylgje han Pål til Altare;
men der skulde ho svara høgt "Nei" på det som vart
spurt; for då visste dei at Presten ikkje kunde vigje deim;
so laut det vel alltid laga seg sidan. -- 

 -- Um Våren stod Bryllaupe; det var både stort og
gildt, med tvo Spélemennar og alt som til høyrde. Mange
Folk var der au. Sjølve Presten var bedin; han sat ved
Borde og åt og drakk i Lag med dei beste Bøndane i
Sokni.

Men då dei hadde fenge det dei vilde av Mat og
Drykk, fekk Tarald Presten med seg ut i eit Kammers.
"Det gjeld ein Stut i Dag, Far," sagde Tarald. "Ein
Stut?" undrast Presten og såg på han. "Ja," sagde
Tarald; "eg er rædd Dotter mi tenkjer på Fantestykke i
Dag." "Å hå," sagde Presten og flirde fult, "stend det
so til? Eg ser nok at Bruri ikkje er noko glad; og eg
hev høyrt Ymt um eit og anna og; men eg tenkjer no
ikkje det er so fårlegt? Eg kjenner til slikt. Dei gjev
seg, når dei kjem for Altare. Dei kann vera so harde
dei vil, so mjuknar dei der. Dei tek berre til Gråten;
og sidan gjeng alt i Gløyme." "Det er det same," sagde
Tarald; "men dersom Dotter mi finn på noko gali i Dag,
so lætst du som du ikkje høyrer og vigjer like godt! -- 

SIDE: 127

Lova meg det; du skal ikkje trega det." "Å ja; du er
ein bra Mann, Tarald ... og Dotter di, ser du ... ja-ja;
eg hev aldri set ei Gjente syrgje mange Dagane når ho
fyrst var gift. Dei er liksom Ungane: ute av Syn, ute
av Sinn. Eg skal gjera som du segjer, Tarald, um noko
skulde koma på; og so veit eg du kjem meg i Hùg
att sidan." "Det skal eg," svara Tarald og gav Presten
Handi.

"So kom dei til Kyrkja. Presten heldt ein lang Tale;
det gjekk mest ut um, at me skulde tukte og krossfeste
vår eigin Vilje, og at ein kunde vera stød på at den
ein fyrst kom til Altare med, den vilde Vårherre ein
skulde hava. Og det var stor Synd å setja seg imot
Guds Vilje. Det kunde hende at ein i sitt eigi blinde
Hjarta kunde innbille seg at det var betre å få einkvan
annan; men slikt var Kjøte og Satan, og dei måtte ein
agte seg vel for å lyde på; fylgde ein deim, bar det til
Helvite. Tarald totte det var ei makalaus Tale; og det
same totte Pål. Men Bergljot høyrde ikkje so mykje
på det. Ho stod og skalv som ho skulde vori sjuk.

Presten tok til med Vigjingi. Det gjekk godt med han
Pål. Men då Presten kom til Bergljot, gjekk det meir
ymist. Ho sette i med eit Nei so høgt og kvasst at alle
måtte høyre det. Presten vart ustød og skjegla nedetter
Kyrkja; men der stod Tarald og stirde på han so hardt
og fast, at han fekk Mod att og heldt på som inkje var.

Med andre Spursmåle gjekk det sameleis. Det vart
Uro ned i Kyrkja; men Folk var ikkje full-klåre i Hovude;
dei fleste tenkte det laut vera Ørskap og Mistak
av Bruri. Gamle Klokkaren sat og glodde og undrast:
Bruri hev fengi Brennevin i Dag, tenkte han. Tarald
stod og liksom steikte Presten med Augo; Presten heldt
fram.

Bergljot vart rædd og fortryllt. Ho skalv, so Pål måtte
stydja henne, endå han sjølv kjende seg veik i Kneledine.
Tridje Svaret kom so lågt og ustødt at ingin
kunde høyre det; Presten skunda og dreiv på som han
stod på gloande Jønn.

Sistpå gjorde Bergljot korkje høyrde eller såg. Kor

SIDE: 128

bar dette til? Hadde ho ikkje svara høgt nok? Hadde
ho mistydt Spursmåli og svara gali? Ei hard Rædsle
tok henne. Ho vilde skrike, men kunde ikkje, vilde
røme, men vann ikkje flytja Foten; ho var som fjetra;
det gjekk rundt, rundt; ho høyrde Surr og Sus og Rop
langt burte; Altertavla duva upp og ned som i Sjøgang;
Bilæti snudde seg og stirde ... Presten dreiv på so han
sveita; og nett som ho seig nedyver Blægja var han ferdug
til å lyse Velsigningi. Pål lagde seg attmed henne;
Presten lagde Hendane på deim og lyste og velsigna ...
So var dei vigde for Gud og Mann; og Tarald sprang
sjølv upp og hjelpte Bruri, som då var mest i Uvìt.

"Hvad Gud har sammenføiet skal Menneskene ikke
adskille," slutta Presten; Sveiten stod på Skallen hans.
"Tak det ikkje so tungt, Barne mit," kviskra Tarald; "du
skal hugse på at du er godt gift!"

Hausten etter skulde Presten til Støle i Soknebòd,
Hallvard Støle låg i Banen og vilde hava Sakramente;
og Tenestguten hans kom etter Presten med Båt, då
ein måtte ro ei halv Mil yvi eit Vatn, når ein skulde
til Støle. Vêre var halvruskut; men Presten laut i Veg.

Då han var ferdug på Støle var det alt i Kveldingi;
og det såg ymist ut med Vêre. Presten laut skunde seg.
Han sprang i Båten og rugga seg godt inn i Pelsen sin;
"no må du ro, Gut!" sagde han; og Guten skaut frå
Land.

Då Presten hadde sett seg, gådde han at dette var
ikkje same Guten som hadde rott han inn; denne rodde
mykje betre. Elles kunde han ikkje skilja Andlite hans
no i Myrkre. Han seig av i andre Tankar. Denne Hallvard
Støle, det hadde vori ein underleg Mann. Hard som
Bein og vrang som ei Vidju, men stundom klokare enn
nokon skulde tru. Hm! han hadde lurt Presten for Offere,
betala Tiendi med Lettkorn, stoli Ved i anna Folks Skog
og gjort mange slike Fantestykke; men no var han bøygd.
No var det ikkje stort att av Hardleiken. Han var mjuk
som eit Barn. "Trur du eg kjem i Helvite?" hadde han

SIDE: 129

sagt, "eller trur du det kann vera Råd at eg slepp?
Han Lars Vollen, kóss trur du det gjekk med honom?
Meiner du han kom i Himilrike?" -- "Me fær vone det."

 -- "Ja då kann vel eg au sleppe inn; for eg trur ikkje
eg hev vori verre enn han var." -- "Då må du angre,
Hallvard. Gjer du det?" -- "Angre, kóss er det?" -- 
"Trega, syrgje yvi Syndine dine ..." -- "Trega; ja visst
tregar eg! Gud hjelpe meg so sant; ein skulde aldri
fara fram soleis. Det kjem attum til Slutt. Det eg kanskje
tregar mest på, det er at eg tvinga Kari Haugen
til å vera Kona mi. Ho hadde aldri ein glad Dag sidan.
Det ligg på meg mest som eg skulde ha drepi eit Menneskje
... Herre Gud; ein tenkjer ikkje langt."

 -- Det rignde og blés, og Kvelden var myrk; men
Guten rodde i Veg, so Presten kjende seg trygg; han sat
og tenkte. Dette um den Kona som aldri hadde havt ein
glad Dag, det kom han til å undrast på. Kunde slikt
vera sant? Han hadde aldri sétt noko rart på den Kona
hans Hallvard Støle; ho såg ut som andre Kjeringar.
Kannhende gjekk det fleire og bar på slikt? -- Å langt
ifrå. Det hadde seg nok ikkje på den Måten. Hm!
han hadde vigt so mange slike. Skulde det vera det
same som å drepa eit Menneskje, so hadde han vori
med og drepi mange. Snikk-Snakk! Nei. Men ei Vigjing
var det då, som han gjerne kunde ynskt ugjord. Huff!
so stygt som Vêre skapte seg til ... "ro, Gut!" ... Ja
den Bergljot ja ... der hadde han nok ikkje stelt seg
som han skulde. Men ... men ... det var Tarald ...

Då stana Båten; Guten lagde Årine upp. Presten
kvakk; "kva er tids?" spurde han.

Guten reis frå Tofta og gjorde eit Stìg fram. "Er du
buin til å døy, Prest?" spurde han.

Presten drog seg ifrå og såg fælin på Guten.

"Er du frå Vite?" stota han.

"Er du buin til å døy, spýrr eg?" sagde Guten; han
fata Presten i Nakken med eit hardt Tak.

Presten kraup ihop som ein Vott under Neven hans:
"nei!" jamra han med strøypt Mæle.

"So lyt du døy ubuin," sagde Guten og lyfte i han.

SIDE: 130

Presten krabba seg innåt Båtkanten og klora seg fast
med eit Krampe Tak: "hugsa på, at eg er Prest!" bad
han. "Det er ei fæl Synd å drepa ein Prest!"

"Snakkar du um Synd, du au?" kvæste Guten; han
riste Presten so Båten skok.

"Tenk på Vårherre, tenk på Vårherre!" jamra
Presten.

"Kven tenkte du på, då du stod for Altare og vigde
Bergljot Haukenes og Pål Bråte?"

Presten kvakk, so han sleppte Take.

"Er det du -- ? Var det du som -- ?"

"Ja."

"Krev av meg alt det du vil, men spara Live! Spara
Live! Drep ikkje Presten din!" Han bad som eit Barn.

Men Åsulv tok han med båe Hendane og lyfte han
ut-yvi Båtkanten: "til Helvites med deg!" sagde han.

"Lat meg ... lat meg få ... lesa ... Fadervår,"
kviskra Presten vitlaus av Rædsle

"Ver snar då," sagde Guten og sette han nedpå att.
Det var kolmyrkt; Vinden auka på. Den vesle Båten
rulla på Båretoppane.

"Fader vår ... du som, du som, du som," sagde
Presten; han samla ikkje det han sjølv sagde; "spara Live,
Åsulv! eg skal gjera deg til ein rik Mann! Det var
Tarald som hadde Skuldi ..."

"Les no," sagde Åsulv.

"Fader vår ... du som er ... Eg skal kaupe deg
ein Gard, Åsulv!"

"Dersom du vil lesa Fadervår, so er det best du
skundar deg no," sagde Åsulv og drog Presten upp i
Armane sine.

"Til ... komme dit Rige ... Ske ... Ske ... Ske
din Vilje som i Himmelen -- "

Då kom det rasande ei forfælande Vindflage ovantil
Nuten. Det peip og taut i Lufti; det sjoa og saud yvi
Vatne. Bårune lyfte seg liksom Sjøar ... då krengde
den vesle Båten yvi på Sida, og både Åsulv og
Presten datt ut.

Åsulv freista å koma seg laus frå Presten; Presten

SIDE: 131

treiv i Rædsla fast Tak i Åsulv; so gjekk dei til Botnar
båe tvo. Vinden skreik i Bergskortune; svarte Bårur
dansa med Skavlar og Skùm burt-yvi Vatstrømen; det
høyrdest korkje Skrik eller Rop; men Båten låg og
skumpla og hoppa på Bylgjetoppane; dreiv sistpå i Land
i ei Vik og vart der liggjande.

SIDE: 132

Seld til den Vonde.

I.

Futen Niels Pedersøn var ein streng og sterk Mann.
Han gjorde ikkje meir godt enn han var nøydd til,
men ikkje meir vondt heller, sagde Folk; og dei hadde
Age for Futen sin. Når han kom stigande høg og gruv
med sitt lange gråe Hår under ei svart Skinnhuve, so
gjekk dei or Vegen for han. Munnen hans var som hoggin
i Stein; og det var ingin som hadde sétt Futen smile.
Han var hardmælt og fåmælt; det han hadde sagt stod.

Niels Pedersøn var Enkjemann. Kona skulde ha vori
utor Måten fager, men myrkdæmd og med ugodslege
Augo. Ho var sjeldan å sjå, og mest aldri med Kyrkja;
mange meinte ho dreiv med Ting som ikkje tolde Ljose.
So skulde då og den Vonde ha vist seg i Sjukestogo
den Natti ho fór.

Med henne hadde Futen ei Dotter som het Gunhild.
Ho liktest Mor si, men var ljosare og gladare. Det var
elles lite sætande, meinte Folk; ho var so ung enno.

Ho var tie År gamal då Mor hennar døydde. Sidan
vaks ho upp på fri Fot; Faren brydde seg lite um Dotter
si. Ho fór og flaug i Skog og Mark; Umgjenge hadde
ho med Tenestfolke, som fortalde henne Sogur og lærde
henne Visur. Andre Ting lærde ho lite av; det vart sagt
at ho knapt kunde Fadervår då ho stod for Presten.
Fager var ho og frisk og staut; men i Augo hadde ho
noko villt som gav Minning um Mori.

Ho hadde lite Lag med hin Ungdomen, då ho gjekk
for Presten. Dei fleste var rædde henne; og like sæl var

SIDE: 133

ho. Berre ei av Gjentune brydde ho seg um, og det var
Signe Lid; henne hata ho.

Signe Lid var ven og ljos, blid av Åsyn og mild i
Lag; Gutane lika henne. Millom deim som hadde Godhug
for Signe var Bård Nes. Men det harma Gunhild.
Når Bård såg blidt til Signe, fekk ho som Bringeverk.
Ho lagde seg etter å draga Augo hans Bård til seg;
då Bård skýna dette, lika han det.

Tidi gjekk, og Bård fann ut at Gunhild var gildare
enn Signe. Venare, stautare; meir glad og meir rask;
meir Sving hadde ho på seg enn denne stille Lid-Gjenta.
So var det au desse forlìvande Augo; Bård vart heit,
når ho såg på han. Attåt alt var ho rikare og av
Storfolk. Men vel ikkje for stor åt ein Storbonde-Son.

Bård tenkte til sine Tidir mykje på dette. Men tala
med Gunhild kom han seg ikkje til. Han hugsa òg, at
noko Venskap var det ikkje millom Futen og Nes-Folke.

Då dei var framslopne, vart det sjeldan at Bård og
Gunhild såg kvarandre. Eit danskt Kvende kom til Futegarden
og skulde lære Gunhild upp i finare Folkeskikk;
og Gunhild laut halde seg meir inne.

Men ho brydde seg ikkje mykje um den nye Uppfostraren
sin. Ho heldt seg i Kjøken og Tenarstogo so
mykje ho kunde; var òg stundom ute som fyrr. Bård
gløymde ho ikkje; dei Sundagane det var Messe var ho
til Kyrkja og fekk då gjerne sjå han. Men var han
der ikkje, kom ho i Ulag; no var det vel Signe som var
ute att. I slike Tidir kunde ho vera so lite hugleg å
hava med å gjera, at gamle Tenestfolk sagde ho vart
meir og meir lik Mor si. -- 

 -- Det var Signe som var ute; i Grunnen tenkte
Bård på henne mest. Ho var av hans eigne; og det
fylgde liksom meir godt med henne. Gunhild var av
framandt Folk og noko for seg sjølv. Dei Rødune som
gjekk um Mor hennar vilde au liksom fylgje henne; og
dei var ikkje hugsame å minnast. Bård gav seg i Lag
med Signe og hennar Folk att meir og meir. Soleis gjekk
det eit Års Tid; og Folk tok til å tale um Bård og
Signe. Dette Drøse nådde alt upp i Futegarden.

SIDE: 134

Gunhild vart so harm at ho grét. Skulde denne blaute
Lid-Gjenta vinne på henne? Aldri i Verdi. Bård vilde
ho hava; ingin skulde meinke henne i det. Minst av
alt slik ei Bonde-Krøkje! At Bård lika henne visste ho.
Han trudde kje han kunde få henne; difor heldt han
seg til Signe; men no skulde han få andre Tankar; og
då skulde det bli annan Dans.

Få Tak på Bård var ikkje lett; i dei Lagi han gjekk
kunde ho ikkje no koma. Men sistpå fann ho ein Måte
likevel. Under ei Bjørk i Skogbryne sat ho ei Kveldingsstund
og tenkte ut dette; og ho lo med seg sjølv; Leik
skulde dette bli; Skoghuldr vilde ho vera!

Soli var åt å glada; Skuggar lagdest yvi Lid og Fjord.
Djupt inne millom Åsane gjekk ein Lur; elles var det
stilt. Fuglane søkte åt Reiri; Mye dansa i dei siste Solgeislune.
Gunhild reis upp. Ho såg utyvi Dalen med
lysande Augo; smilte til tvo Trastar som kom fljugande;
slo med ein Lauvkvist etter Mye; sette so i og song og
gav seg på Heimveg.

Sundagen etter gjekk ho til Kyrkja.

Det var slik ein fin Dag; Bård kom, det var ho trygg
på. Sjølv var ho tidleg ute. Ho sette seg soleis i
Kyrkja at ho visste Bård måtte sjå henne; og i sine
beste Klæde visste ho at ho tok seg ut. Men ho bøygde
Hovude og slo Augo ned; hugmjuke og stillfarande vilde
Mennane hava sine Kvende; og ho skulde visst kunna
vera likso stilsleg og hugmjuk som Signe Lid.

Då Bård steig inn i Kyrkja og såg fram-igjenom,
gjekk det varmt igjenom han; so ven hadde han aldri
visst at Gunhild Nielsdotter var. Det var mest som han
skulde sjå Gunhild og Signe i eitt; det stolte og varme
hjå den eine saman med det linde og ljose hjå den
andre. Då han var komin til Sæte søkte Augo hans
berre dit der Gunhild sat. Stundom møttest Augo deira;
då raudna dei båe. Signe, som Bård sidan fekk Augo
på, ho kunde vera for det ho var; men for Gunhild
rauk ho. Gunhild var som Riddarmøyi i Visa; kjærleg

SIDE: 135

og varm, men attåt byrg og staut; vent hadde ho Klædi
skorne; mjukt og rikt sveipte dei seg ikring hennar faste
Akslir og runde Barmar; og kraftfullt lokka seg det
store brune Håre. Signe var blid og bleik utan Eld og
Mod; og det gule Håre hennar hadde lite Glans; som
ho sat der lutande yvi Salmeboki såg Bård mest framandt
på henne. Nei; den som kunde vinne ei som
Gunhild!

Dei Augo ho gav han var so underlege, bljugt brennande
og rikt lovande, at han kjende som ein Eldstraum
gjenom seg når han møtte deim. Han vart so hugtekin
og tankefull at han gløymde mest kvar han var. Når
Signe stundom glytte burt-til han vart ho uroleg; som
forgjord sat han der og stirde på Gunhild; reint sjølvgløymd
var han. Det sveiv Signe ein Tanke um, at denne
Futedotteri kannhende hadde lært meir av Mor si enn ho
hadde godt av. -- 

 -- Gunhild gjekk fyrr Tenesta var slutt; ho såg i det
same på Bård som ho vilde segja at ho venta han etter.
For honom var det som det myrkna i Rome då Gunhild
var burte; sidan hadde han ikkje Fred. Han fylgde henne
i Tankane, der ho gjekk fram gjenom Skogen åleine,
millom Blom og Blad i tindrande Sol; det var som det
lyfte i han, at han måtte ut og etter; han tottest kjenne
på seg, at ho alt i eitt snudde seg og såg etter han.
Kor sein han var, denne gamle Tutlingen til Prest; kor
gode Stundir han gjorde seg med kvar Ting! Sistpå
kunde ikkje Bård herde det lenger; han stod stilt upp
og gjekk, endå han tottest vìta at Folk forstod kva han
gjekk etter. Signe torde han ikkje sjå på, ikkje tenkje
på dessmeir.

Utanfor stod det ein litin Flokk og samrødde; Bård
letst ikkje gå deim; vilde på ingin Måte hava Lag.
Når han kom til Skogs, -- kven veit; kanskje han kunde
sjå seg Kans til å smette etter henne.

Guten var reint som frå seg sjølv. Det var slik Eld
og Ange i Lufti; kvart Andedrag gav sæle og forunderlege
Kjenslur. Skogen han gjekk i tottest lìva; alt bøygde
seg saman i Solvarme, vene Fargar, søt Ange, mjuke

SIDE: 136

Skuggar, blømande Liv. Han sagde til seg sjølv i svellande
Glede: ho held av meg! og det sagde han Gong
etter Gong, sæl so han heiltupp saup etter Anden. Og
no forstod han, at han elska henne og hadde elska henne
all Tidi. Det med Signe var på ein annan Måte. Det
var ikkje Elskhug; det var noko anna, noko mildt, stilt,
fredelegt, utan Eld; berre som ein vanleg Kjenskap. Men
dette var Elskhug; slikt var det Folk kunde døy av.

Han tenkte ikkje; han hadde Synir og Kjenslur; han
drøymde; han var i Brand; saug Eld or Lufti som fløymde
ikring han solmett og varm med Ange av tusund Blomar.
Det var ein sæl Gut. Tjuge År gamall, fager, rik, med
god Gjentelykke, -- han hadde Råd med å vera kaut;
han kunde gladeleg drøyme. Futedotteri stod høgt; men
Bård Nes var ingin Kastekjepp han heller; og at ho elska
han, det visste han frå gamalt, og det hadde han i Dag
sétt. Slike elskhugsfulle Augo skulde ingin ha drøymt
um; dei varmaste Gjenteaugo han elles visste um var
kalde mot desse. Alt var kaldt og bleikt mot Gunhild,
denne brennande, brune, med dei rundkvelvde Barmar og
det myrke, glansrike Håre; ho var det sælaste ein kunde
drøyme; um henne gjekk det som eit Hav av solheit Elsk.

Skogen vart tettare ettersom han kom lenger fram; der
var høge Tre og sterk Underskog; Solgeislune spela ned
i alt Lauve liksom Gullregn. Brune Ekorn skvatt att og
fram; ein Trepikkar sat og banka i ein Furulegg. Det
var so stilt og vent; Bård hadde aldri livt ein Dag
som denne.

Som han gjekk der i denne Gleda laut han stana; for
etter seg, uppe i Lidi, høyrde han det song. Det var eit
Kvendemål, friskt, mjukt, liksom vârt, stundom som skjelvande;
ein kunde tenkje det var ei Gjente, som song burt
yvi Dalen til Guten sin, men var rædd nokon kunde høyre
det. Bård vart standande og lydde til denne Songen som
drog han sterkt; det var fager Song som høvde so godt
til Stilla i Skogen og til hans eigne varme Draumar.
Songen syntest draga seg nærare smått um Senn; og
snart høyrde han Ord og fekk Meining.

SIDE: 137

Det er ikkje godt for den kaute Gut
i Blindo seg burt å selja;
og vandesamt er det å finne ut,
kven helst han i Flokken skal velja.

Og Gjenta held ut i Dagar og År,
og ventar so smått og drøymer;
so øyder ho heile sin Livsens Vår,
og Gutane burt henne gløymer.

Det vart stilt ei Stund; so tok det i att, men no berre
eit lite Stykke upp i Lidi.

Å aldri eg trur på den kaute Gut;
hans Hug er som Vatne kalde;
den greide og snåle eg vêl meg ut,
han er den beste av alle.

No tagna Songen. Bård vart underlegt ved; han tenkte
seg um eit Grand; so song han:

Kven er det som syng so vent i Lid,
alt inni dei Skuggane lange?
Men er du Huldri, so gjev deg Tid;
for meg tek du seint til Fange.

Um eit Bìl svara det, men no tett attved:

Å agta deg vel, du frægde Gut,
alt inni dei Skuggane lange!
D'er leidt å koma for Huldri ut;
for ho heve dåra so mange.

Det gjekk i Bård; han kjende Mæle. No tusla det i
Holte; ein Lått kom trillande; og fram millom eit Par
Haslegreiner glytte eit Andlit, varmt, friskt, med ein
lystig Smil; eit digert, myrkebrunt Hår valt fram og var
i Vegen.

Det var Gunhild.

Bård stod og stirde, liksom ustød på um han skulde
tru sine eigne Augo; ho såg det og lo på nytt. "Ja
tak deg i Vare!" sagde ho. "Du veit ikkje Ordet av,
so stend du inni Halli mi i Skards-nuten, midt imillom
stygge Troll med lange Tryne; og når du vil ut, er Portane
stengde ... hu, Gut!" Ho var so forlokkande, at Bård
vilde fram-til henne; men so lo ho og sprang sin Veg.

SIDE: 138

Bård etter. Flaug som det galdt Live, Hjarta hamra
i han so det gjorde vondt; Blode susa for Øyro; han såg
liksom Gneistar og uroleg Tindring. "Gunhild!" Ho
sprang; men no var han nærare. "Lat meg tala med
deg, Gunhild!" bad han; og no var han so nære at det
nytta henne ikkje å røme. Ho snudde seg og stana;
og no var ho bleik, men vart strakst etter raud. "No
gjeng det i Berg med deg, dersom du ikkje -- !" lo ho
forkava. "I Berg eller kvar du vil; men lat meg få fylgje
deg," bad Guten. "Du er den fagraste eg hev sétt." Ei
vill Glede blenkte upp i Andlite hennar; no hadde ho
vunni! Men ho slo Augo ned og gjorde seg ålvorsam.
"No lyg du," sagde ho. "Lat meg døy der eg stend!"
brådde Bård i; "hyss!" sagde Gunhild. "Det same du
no segjer til meg, hev du sagt mange Gonger til Signe."
"Nei! eg hev ikkje! for eg hev aldri havt slik Elsk til
henne. Når eg ser deg vert eg ør; eg skal aldri draga
ein Sukk for henne, dersom du vil lova meg." Ho
glytte upp frå Sida og smilte so Bård totte han vart
galin; so sagde ho: "eg trur deg ikkje fyrr eg ser." "Eg
skal gjera allt du bed meg." "Ikkje alt!" "Jau, so sant
eg her stend ..." Då såg ho fast på han og sagde:
"so bed eg deg, at du i denne Dag segjer Signe frå deg."
"Eg hev aldri lova Signe." "Det er ikkje sant." "Jau
det er. Eg hev stundom tenkt på henne og tala med
henne; men ho hev inkje Ord av meg um slikt." "Kann
du sverja på det?" "Ja so dyrt du vil." -- "Men so
skal du lova meg, at du aldri heretter talar med henne."
"Eg skal ikkje sjå til den Sida ho gjeng." "Er det
visst?" "Ja so Gud hjelpe meg!" -- No loga heile den
17 Års Elsken upp i Gjenta; stolt var ho for ho hadde
vunni, og Folkeskikken kunde ho ikkje -- : draus um
Halsen på han so varmt og villt at han mest vart rædd;
og so sa ho: "no skal me tvo alltid halde saman." Strakst
etter var ho burte; og Bård stod der åleine og fortryllt,
som vakna or ein Draum.

Forunderlegt! Dette som han aldri hadde trutt på ...
ho som var so ulik alle dei andre ... og som han hadde

SIDE: 139

vori halvt um halvt redd -- . Var det sant? Eller hadde
han drøymt? Hadde han vori bergtekin?

Men burt-i Lidine hauka det, langt, lokkande, fagert;
det høyrdest at ho som hauka var glad. Bård skvatt
upp og hauka attende. Det var sant. Han hadde ikkje
drøymt. Han gjekk heim, men i mange Tankar. Gong
etter Gong laut han spyrja seg sjølv, kor det kunde hava
seg at han ikkje var gladare? Kannhende var det for di
det var komi so brådt?

Men i den Tidi som no kom fann Folk han underleg.
Serskilt vart det lagt Merke til, at han ikkje lenger gjekk
til Lid. Ingin forstod Grunnen til dette utan Signe. Men
ho gjorde seg sine eigne Tankar og tala aldri um det.

Gunhild var stolt og sæl. Guten sin hadde ho vunni,
og det med eit einaste Tak; og Lid-Gjenta hadde ho vippa
or Vegen som inginting. No kunde den bleike Bondekrøkja
sjå, kven som var den sterkaste av dei tvo! Å,
kor ho visst harma seg. Og kor ho laut misunne henne!
Jau, jau; kva vilde du der? Det skulde då vera rart, um
nokon her i Bygdi kunde koma upp mot Gunhild Nielsdotter!

Og so heilt som ho åtte Guten sin. Kor fanga og
fortapt han stod, då han såg henne; kor mjukt han bad;
kor lydigt han gav seg under henne. Ho lo av Glede,
når ho tenkte på det; og alle undrast på at ho var
so reint annarleis enn fyrr. Ho flaug ute oftare enn vanleg,
og song og kvitra i Kapp med Fuglane. Når ho kom
so høgt at ho kunde sjå til Nes, hauka ho so det svara
rundt alle Fjell. Men var ho inne, so var det slikt Ståk
og slik Glede gjenom heile Huse, at gamle Futen ikkje
fekk Fred nokon Stad. Han banna so smått og var etter
henne rett som det var; men ofte vart han standande og
glo på henne der ho fór og flaug, vill og lett som Fuglen;
sistpå kom han etter det han ikkje fyrr hadde visst:
at Dotter hans var ven. Det var ein Tìng å tenkje på!
Han hadde alltid havt som ein Mothug mot Gunhild, av di

SIDE: 140

ho ikkje var Gut; men når alt kom ihop, so kunde ei
fager Dotter au vera god til eitkvart.

"Du Gunhild," sagde han ein Dag, "veit du kor gamall
du er? "Syttan År," svara Gjentungen med ein sæl
Smil; "syttan År!" "Hm," murra den gamle, "er du
so glad i dine syttan År? -- Du veit nok ikkje at syttan
År er ein fårleg Alder?" Ho såg på Gamlen med
ein sann Skalkesmil. "Kannhende det?" spurde ho.
"Ja-ha," svara Futen stutt; "sjå no til!" Han kjende
Minningar frå sin eigen Ungdom av å sjå på henne;
slik var sæle Margreta au den Tid ho var ung. Men det
var ikkje verdt å tenkje på sovori. Futen dreiv av inn
på Kantore so fort han kunde. No galdt det å finne
Dotter si ein god Mann, tenkte Niels Pedersøn.

Det tenkte ikkje Gunhild på. Ho møttest med Bård
ikkje so sjeldan, snart på Kyrkjevegen og snart annan
Stad; og desse Møti var det einaste ho brydde seg um.
Det var ein Elskhug utan all Tanke, naturfri og vill som
millom Fuglar i Skogen. Dei tala saman um mangt, mest
um seg sjølve, men lite um Framtidi. For Framtidi var
ikkje so greid å tenkje på som dei gjerne vilde; men
no hadde dei det godt.

Den som førde Orde var mest Gunhild. Bård gjekk
og lydde, sjølvgløymd, drøymande; ofte visste han ikkje
kva det var ho sagde; han berre såg og såg på henne;
på Munnen som gjekk; på Smilen med dei kvite Tennane;
på Augo som lyste og skifte Glans; på det rike
Håre; på dei fine Hendane. Møti var aldri lange men
dess meir sæle; Bård totte han livde ikkje utan i hennar
Lag.

Det leid på Hausten; Bård og Gunhild møttest sjeldnare.
Men Enden vart at Folk fekk vìta um det. Då
vart det eit Snakk rundt all Bygdi. Ingin kunde forstå
seg på Bård. Når han kunde få ei Gjente som Signe,
som vel ikkje var meir enn måteleg rik, men som var
både ven og snild og dertil so dugeleg i alt Arbeid og
Stell som Gjente kunde vera, og han i Staden tok denne
halvgalne Futedotteri, som nok var rik, men som inginting

SIDE: 141

hadde Greide på av det som turvtest på ein Gard,
so måtte Guten vera frå seg.

Drøse nådde sistpå heilt fram til Nesfolke. No høvde
det seg so, at denne Nes-Ætti var ei gamall byrg Bonde-Ætt,
den eldste og gildaste i Bygdi. Og Nes-Folke hadde
alltid vori fyrst framme og liksom Førarar i all Strid som
der kunde ha vori med leide Prestar og strenge Futar.
Bestefar hans Bård hadde endå i sine unge År vori med
og drìvi ein Fut or Bygdi, og det på ein slik Måte at
det var so vidt Futen berga Live sitt. Av desse Grunnar
stod Nes-Folke som den sjølvsagde Framsyning av Folkemagti
mot Embættsmennane; og dei hadde stødt lagt seg
etter å halde den gamle Bondeskikken uppe og vera dei
fyrste millom Jamlikar. Då dei fekk høyre um dette med
Bård og Gunhild, so gjorde dei berre Narr av det. Og
gamle Bestefar var i so Måte ein leid Krok; han kunde
spotte so det beit.

Bård var våpnlaus mot dette. Og det verste var, at
han i Grunnen laut gjeva dei gamle Rett. Gunhild såg
at han vart meir sturin enn fyrr; men ho trudde det kom
av Bygdesnakke. Ho gjorde alt det ho kunde til å få
han glad; men han vart ikkje som fyrr; og det var ho
leid fyri. "Kor kann du no bry deg so mykje um slikt?"
sagde ho; "eg som er Kvinnfolk bryr meg ikkje det Slag
um det!" Det gjorde ikkje Bård heller, sagde han. Men
det som var Sanningi kunde han ikkje segja.

Um Signe høyrde han, at ho gjekk reint sjuk for hans
Skuld. Det gjekk innpå han, dette; og han kunde ikkje
anna enn tykkje gildt i ei Gjente som elska han so varmt
og trufast, og likevel so stilt og utan Krav.

I Futegarden visste alle um det som var millom Bård
og Gunhild, so nær som Futen sjølv. Til honom torde
ingin segja det; og fase var det vel òg som brydde seg
um. Ein Ting lagde Futen Merke til; og det var at Gunhild
i seinare Tid vart meir stillfarande av seg. Han
gjorde seg sine eigne Tankar um dette; ho gjekk her so
åleine: det var vel det. Ein Dag utpå Vårkanten gjorde

SIDE: 142

han ei Byferd. Og då han kom att, hadde han med seg
ein ung fin Kar som han kalla Herr Jørgen, og som han
sagde var Adelsmann. Kannhende det vil hjelpe, tenkte
Futen.

Og det hjelpte på ein Måte. Gunhild hadde Moro av
denne Karen; han var so ulik dei andre Gutane ho var
van med å sjå; og so tala han so rart. Det var halvt
Tysk; og han kom titt med Ord som lyddest reint ravgalne.
Gunhild lo ofte åt han; og det var ikkje fritt ho
totte han var ein Tulling. Elles var han rett vakker, med
svart Hår og stort svart Skjegg; Andlite hadde eit framandt
men fint Lag; og han hadde ein stor krum Nase
mest som ein Hauke- eller Ørne-Nebb. Med Gunhild
vilde han alltid hava Lag; og tilslutt tok Gunhild den
Tanken, at han var komin til Gards Friar. "Kva vil denne
Karen her?" spurde ho Far sin. Den gamle såg på
henne og glyrde med Augo. "Er det ikkje snål Gut?"
spurde han. "Det er vel ikkje meg, han gjeng etter?"
heldt Gunhild fram og såg kald ut. "Jau," svara Futen
stutt; han såg at ho ikkje lika dette; "og det er Meiningi
han skal få deg med. Han er ikkje rik, men han er av
Adel ... nå, eg hev mine eigne Tankar med det. Legg
Merke til dette, so du kann vita å stelle deg rett mot
han!" Futen gjekk; Gunhild stod der som klumsa.

Då Herr Jørgen sidan på Dagen såg henne att, vart
han reint forfæld og spurde kva som var tids? Han var
ikkje fri han heldt av Gjenta; dessutan var ho i Grunnen
hans Festemøy, meinte han, so han tottest hava all Rett
til å spyrja.

Då sagde ho han alt. Han som var Adelsmann kunde
ikkje vilja tvinge seg fram, når han fekk høyre Sanningi.
Og ho forklåra han, at ho heldt av ein annan og hadde
lovast med honom; var han no ein ærleg Adelsmann, so
laut han etter dette gjeva henne upp. Løyse Far hennar
frå hans Ord og fara. Herr Jørgen bleikna og bad for
seg; men ho var han for sterk. Og han laut sistpå lova
å gjera som ho vilde. Då tottest Gunhild hava vunni
og vart glad.

Men um ei Stund kom Far hennar inn. Då var det

SIDE: 143

Gunhild som vart rædd; for ho såg at han var harm,
Gamlen. Han sagde ikkje so mange Ordi; men det han
sagde var greidt og klårt. Anten brùka ho no Vìte og
tok den Mannen som han og Gud gav henne, eller so
visste ho at han hadde både Magti og Viljen til å mykje
henne. Han vilde ikkje gjerast til Narr i sitt eigi Hus.

Gunhild hadde aldri kjent Ord som hadde havt slik
Magt; dei skar inn i henne som Styngir; dei mergstal
både Mod og Megn. Ho bøygde seg og bad. "Ver ikkje
streng! Eg elskar ein annan ..." Futen trappa i Golve.
"Vil du innbille meg Æventyr? Kven hev her vori som
du kunde verte kjend med? Vil du gifte deg med ein
Bonde kannhende?"

I denne Stundi forstod Gunhild det ho aldri fyrr hadde
tenkt på: at Bård Nes var Bonde. Han var ikkje som
andre Bøndar; han var ein Stormann millom Bøndar; men
han var endå Bonde. Og so som Futen sagde dette Orde,
vart det so svivyrdelegt at ho heitna av Skam. Ein Bonde!
Ein Bonde hadde ho elska, elska utan Vìt ... Ho gøymde
Andlite og kjende seg hjelpelaus. Futen sagde ikkje meir
um dette; men han lagde stutt til, at no kunde ho tenkje
seg um til i Morgo; dermed gjekk han. Gunhild stod
etter åleine. So reint forunderleg åleine som ho aldri
hadde kjent seg fyrr. Ho stod og lydde og lydde etter
Far sin der han gjekk, og totte at med honom gjekk alt
som til no hadde vori hennar Liv og Framvon, alt som
ho brydde seg um.

Men etterkvart skar Suti og Rædsla yvi i eit kokande
Sinne. Kven var det som hadde Skuldi for alt dette?
Herr Jørgen! Adelsmannen! Denne Styvingen som hadde
Nosi større enn Vìte og meir Skjegg enn Mod; denne
Stakkaren som ikkje kunde so mykje som bele sjølv, og
som knapt kunde tala. Ho skar Tennar.

Det var Adelsmann, det! Lova å hjelpe henne, og so
svike; ikkje vera so mykje til Mann at han kunde halde
sitt Ord; slikt vilde ein Husmannsgut halde seg for god
til! Kva hadde han her å gjera? Kvi skulde han koma

SIDE: 144

drivande hit nett no og koma i Vegen for det som ho vilde?
Dersom han trudde han skulde vinne henne på den Måten,
so mistok han seg, denne same Herr Jørgen!

Og so den gamle då. Han hadde aldri brytt seg um
henne, fyrr no han kunde selja henne. "Eg hev mine
eigne Tankar med det," sa han. Kva hadde ho med
hans Tankar å gjera? Ho vilde hava den ho heldt av;
vilde hava det etter sin Hug; hans Tankar kom ikkje
henne ved! Han var Far hennar; javisst; men ho kunde
ikkje bøygje sin Hug for den Skuld. At ikkje Bård
kom! -- "Bonde"? han var ingin "Bonde". Han var
meir Adelsmann enn Herr Jørgen og likso rik som Niels
Pedersøn. Han var ingin "Bonde". Ho vilde til Bård;
ho vilde til han i denne Kveld. Han skulde taka henne
til seg, og det strakst! So kunde dei sitja her uppe og
bite seg i Fingertuppane og sjå etter henne; då var ho
der ho skulde vera og hadde ikkje meir med deim.

Eit gamalt Kvende kom inn til henne med Kveldsmat
og Ljos. "Kvar er Herr Jørgen?" spurde Gunhild og såg
på henne. Den gamle slo Kross for seg; ho totte det
var som ho skulde sjå sæle Fru Margreta; so bleik og
vill såg Gunhild ut. Gunhild vart endå meir upp-øst;
ho trappa i Golve so det sokk i den gamle: "kvar er Herr
Jørgen?" "Reist, reist, gode Jomfru," stota den gamle og
snøgga seg åt Døri. "Reist?" ropa Gunhild og ljosna
forunderleg; "men so er eg fri!" Gamla var alt ute, men
tala inn gjenom Dørglytten: "han ventar seg visst hit
att," sagde ho.

Hå -- hå; på den Måten, tenkte Gunhild. Men det
skal me nappast um! Sinne hadde gjort henne sterk att.
Ho var ikkje van til å bøygje seg; og ho vilde ikkje
lata seg tvinge. Ho var som den unge Folen som fyrste
Gongen kjenner Selen yvi sin frie Rygg; ho skok seg rasande
til å koma laus att. Men som ho gjekk der og
tenkte på å røme til Nes, hugsa ho, at dit torde ho
ikkje koma. Ikkje utan ho visste at Bård var heime til
å taka imot henne. Dei gamle der nede var ho rædd;
dei vilde henne vondt, det visste ho; kom ho dit Røming,
so skikka dei henne heim att. Som ho stana på den

SIDE: 145

Tanken, såg ho at den store Trelòka for Glase hennar
vart fyristengd. Ho skreik av Rædsle; sette åt Døri og
vilde ut; men Døri var læst. Då var det som ho vilde
sige. Innestengd! Ho som alle Dagar hadde vori fri
som Fuglen. Innestengd og avstengd frå alt det ho vilde
og hadde Hug til; fanga som ein Tjuv; og det nettupp
no! Ho totte ho vilde kovne og seig ned på Stolen;
Hjarta sleit i henne av Uro; ho kjende seg mest som ho
skulde vera livande lagd i Kiste.

I same Stundi kjende ho ei forunderleg Rørsle ...

Ho treiv seg til Hovude, vart kvit som eit Lakan, og
strakst etter gøysande raud. Heilt nye Tankar var det
som tok henne no. Ein Smil, halvt skamfull og halvt
sæl, ljosna seg fram yvi dei unge Lippune; Barmen arbeidde
tungt; ho vart heit og sveitt. Herre Gud! var det likevel
so. Ho hadde stundom tenkt det, men slegi det frå
seg; vilde ikkje tru slikt ... Ho bøygdest ned i ei glødande
men ikkje usæl Blygsle. Tenkte so på Bård og
vart endå meir bljug, og endå meir sæl. Han skulde
vìta det! -- lo ho fortryllt. Kor glad han vilde verte; og
kor han vilde halde av henne! Ja for Gud; no var ho
hans. Ho skalv der ho sat; varme, urolege Strøymingar
gaus henne gjenom Blode; tusund uklåre Tankar skaut
upp; den unge Gjenta kjende seg både nedtyngd og upplyft,
både bøygd og byrg av å vìta seg Mor.

Men so hugsa ho Far sin og Herr Jørgen. Tankane
tok ei ny Leid. Dette nye som glødde i henne, halvt
jomfrueleg Blygsle, halvt moderleg Sæle, rengde seg um
i ei Kjensle av fortærande Skam. No forstod ho kva ho
hadde gjort. No såg ho det. Ho hadde fare åt som
ei Bygdetaus, ikkje som ærleg Jomfru. Ho hadde gløymt,
at det som var forsvarlegt millom Bøndar kunde vera den
verste Æreløysa for betre Folk; ho var utskjemd. Millom
godt Folk kunde ho ikkje lenger koma; tilmed Bøndane
vilde gjera Narr av henne. Det var ei Skam som ikkje
var til å bera. Ho vreid seg som sjuk under denne
ufysne Kjensla; kraup ihop liksom ho vilde gøyme seg.
Heretter torde ho ikkje sjå Folk. Ho laut røme Bygdi;
gøyme seg i Hellerar og Holur som ein Tjuv. Sjølve

SIDE: 146

Barne ho gjekk med vilde vera ærelaust. Kvar skulde
ho av? Far hennar vilde jaga henne; kom ho til Nes
vilde dei gamle setja Hunden på henne; og Signe -- !
Gunhild sprang upp som forvilla; no hadde Signe vunni. -- 

Nei. Signe skulde ikkje vinne. Det fekk vera det
same med alt; men Signe skulde ikkje vinne. Ho gav
seg til so godt ho kunde å tenkje seg um. Når alt
kom ihop var det enno ingin som visste noko. Men i
Bakhandi hadde ho Bård. Bård var ung, og ikkje fri;
men no laut han hjelpe. Og han var visst ikkje den som
sveik. Når ho kom til han eismal og verjelaus, og han
fekk vìta alt, so tok han imot henne um han so skulde
gå frå Gard og Grunn for hennar Skuld. Den Tanken
reiste henne. Ho fekk freiste på å segja Far sin alt.
Dermed vilde Herr Jørgen vera ute or Sogo. Sidan gjekk
ho til Nes. Bård tok imot henne. Men vilde ikkje dei
gamle, so fylgde han henne åt ei onnor Bygd, der ingin
kjende deim; og der laut dei slå seg ned, til dess alt
var gløymt. På den Måten kunde ho endå vinne. Det
galdt berre å taka seg Mod og tala til Far sin. Og det laut
ho kunna; ho laut kunna det ... berre tenkje sterkt på Signe.

Ho sat og arbeidde med desse Tankane, til dess ho ikkje
orka meir. Då den gamle Tenestgjenta kom upp um Morgonen,
sat ho i Stolen og sov.

Ho fór upp og såg seg fortryllt ikring; visste ikkje
anten ho vakte eller drøymde. So snart ho kom til seg
vart ho raud og snudde seg burt; ingin måtte sjå henne
no. Det beste var å få alt avgjort straks. "Bed Far
min at han kjem inn," sagde ho. Gjenta gjekk, men
tenkte med seg, at gav Frøkni seg alt no, so var ho ikkje
lik Mor si. Og ikkje lik Far sin heller.

Gunhild tok til å skjelve. Ho sette seg innåt Borde
med Hovude mot Hendane til å halde seg uppe; ho var
so ynkeleg rædd. Ho freista å eggje seg upp i Sinne;
men Rædsla sette seg for Bringa so det vart tungt å
ande; og ho totte det stivna um Munnen på henne,
so ho ikkje lenger hadde Magt yvi Andlite sitt. Det ho

SIDE: 147

hadde å fortelja syntest henne fælare og fælare, etterkvart
som ho tenkte seg inn i at ho no skulde segja det til
han Far sjølv. Og so høyrdest det Stìg. Seine, tunge
Stìg. Det var Futen. Ho vart ræddare og ræddare di
nærare han kom; kremta stundom sterkt; det var som
Halsen vilde snøre seg saman. So gjekk Døri upp. Og
der stod Futen.

Han var roleg som vanleg; syntest ikkje undrast det
minste på at ho alt var komi på andre Tankar. "Nå,"
sagde han; "du hev umrådt deg? Ja ja; eg visste du
var ikkje vrang i Grunnen. Men alltid skal dei gjera so
mange Krokar, desse unge ... Nå; godt. So snart
du segjer ja, er du fri. Eg hev aldri vori streng mot deg.
Vil du?" Gunhild sat med Hendane for Andlite og tagde;
men Futen såg kor ho stræva og skalv. "Nå?" kvesste
Futen i; "svarar du ikkje?" Gunhild vart so rædd, ho
fann ikkje Ord. Å, at ho skulde koma uti slikt! Å,
den som kunde sige i Jordi! -- "Gunhild!" Gamlen
sette i so ho skvatt; so bøygde ho seg ned og tok til
Gråten.

"Sjå so," murra Futen. "Er det for det du hev sendt
Bòd på meg? Du trur ikkje eg hev sétt eit Kvinnfolk
gråte fyrr? -- Nå; hev du ikkje anna å segja meg,
so fær du drygje til i Morgo. Min Vilje veit du." Dermed
snudde han seg og tok i Dørklinka. Då kom det
eit underlegt jamrande Skrik: "Far!" -- det var halvt
Skrik og halvt Gråt. Futen snudde seg forbina; han
kjende ikkje Mæle. "Er du forgjord?" spurde han; "kann
du ikkje få upp Munnen? Du hev rådt deg for mykje
sjølv i dine Dagar, du; det er Ulykka; eg skulde bøygt
deg fyrr, so hadde det no gjengi lettare. So; kom no
med det. Vil du eller vil du ikkje?"

So hard som han kunde vera, endå han såg kor vondt
ho leid! Gunhild kjende Sinne stige i seg; og det styrkte
henne. Med eit svært Tiltak beit ho Gråten i seg, og
Rædsla med; gav seg so yvi i den Tanken at no fekk
det gå som det kunde; det kunde ikkje gjelde meir enn
Live. "Eg kann ikkje ... hava nokon annan enn han
som ..." ho saup etter Anden liksom ein som spring

SIDE: 148

på Sjøen ... "han som er Far åt det eg ber under
Belte." Ho lagde seg framyvi Borde og grov Andlite ned
millom Armane; no var det sagt.

Den gamle Futen kvitna. Han tok seg i Dørkarmen til
å hava noko å halde seg i, og stod og stirde på Dotter
si so forskræmd som ho var ein Draug. "Kva er
det du segjer," spurde han sistpå; det høyrdest so håst
og stygt. "Er du med Barn?" -- "Ja," kviskra Gunhild.
No rette Futen seg upp og sleppte Take i Dørkarmen.
"Kven er Far åt det Barne?" spurde han. Ho drog etter
Anden; svelgde og svelgde på Rædsla som vilde upp;
no kom det verste. "Er det ein Bonde?" spurde Futen
med isande Mæle. "Ja" ...

 -- -- Ho sat og venta på alt vondt. Men den gamle
tagde. Sistpå høyrde ho han gjekk, tungt, ustødt, forunderleg
seint. Ho lydde og lydde, heldt Anden og lydde
... kvar vilde han av? Kva tenkte han på? Vilde
han ut etter Kniv ... Ei tankelaus Daudrædsle tok
henne. Ho sprang ut og vilde gøyme seg; kjende seg
ingin Stad trygg; flaug att og fram, skjelvande og ør; var
so rædd at ho såg knapt. Der kom den gamle. Ho
seig i Kne med eit jamrande Skrik og strekte Armane
fram for seg. Gamlingen kunde ikkje halde seg for å
tykkje Synd i henne, hjelpelaus og forskræmd som ho der
låg; men det kom ikkje Saki ved. Han stana og tala til
henne so rolegt og kaldt at ho straks kom til seg att og
vart skamfull yvi si eigi Rædsle. "Du var vel verd å
døy," sagde han; "men eg skal ikkje drepa deg. Eg hev
ikkje meir med deg. Her er Morsarven din; tak den og
gakk; og kom meg ikkje meir for Augo. Eit slikt Kvinnfolk
vil eg ikkje hava i mitt Hus; og med desse Pengane
her kann du berge deg sjølv. Farvel!"

Dermed snudde Futen og gjekk. Ho høyrde tunge Stìg
burt gjenom ein Gang; ei Dør gjekk upp og att; so var
alt stillt. -- 

 -- Det var ei Stund fyrr ho rett hadde Mod til å
røyve på seg; so freista ho so smått um ho hadde Magt

SIDE: 149

til det; og so krabba ho seg upp. Drog seg inn i Koven
sin; tok Klæde og lagde i eit Knyte; fann fram or Skrine
sitt Gullringar og Sylvstas som ho hadde etter Mor si;
lagde ei Salmebok varlegt inn-i Barmen; stellte Håre sitt
og fjelga på Klædi. Ho var som i Ørska; alt gjekk so
seint og høgtidslegt som ho stellte til Likferd. Og ho
var so bleik som det var ho sjølv som skulde åt Jordi. Ei
Tid etter kunde ein sjå eit Kvende med eit Knyte i Handi
rusle stilt og ustødt ut gjenom Tune; men ingin skulde
tenkt at dette var den same Gjentungen som fyrr fór her
og sprang, lett og vill som Hind i Skogen. Den gamle
Gjenta stod i Kjøkdøri og stirde; ropa men fekk ikkje
Svar.

Gunhild drog seg burtetter Vegen; det gjekk so seint
og smått. Då ho kom burt i Skogkanten sette ho seg
på ein Stein. Ho såg seg attende. Der låg Garden;
der hadde ho ått heime. Der budde Far hennar; der
budde Minni etter Mor hennar; der hadde ho livt og vori
glad i attan unge År. Der uppe låg Skogen; der hadde
ho henta Blomar og Ber; sungi kvate Visur; sétt utyver
Bygdi; elska og tenkt so mange glade Tankar. No tok
Dagen til å minke; Myrkre kom sigande svart og tungt.
Ho måtte herifrå. Ho reiste seg upp att; fraus; gav
seg i Vegen. Det bar til Nes.

Det var Kveld då ho kom dit. Myrk Kveld og våt
Kveld. Det var på Vårparten; og Månen var endå
ikkje uppkomin. Gjenom lange Sky-riftir såg ein upp til
ein svartblå Himil med fåe bleike Stjernur, som drog
seg uendeleg langt inn. Gunhild fraus og var trøytt. Det
som hadde hendt henne låg yvi henne som ei Tyngd;
ho hadde ikkje Magt yvi seg sjølv og kunde ikkje få
klåre Tankar for seg. Ho stod lengi uti Tune med
bankande Hjarta og venta på at einkvan skulde koma;
for ho hadde ikkje Mod til å gå inn. Berre ein Ting
heldt henne uppe: at no skulde ho finne Bård. Når
ho tenkte på det, var det som det lyste upp for henne,
og ei varm sår Glede glødde fram or Hjarterøtane. Berre
det å kjenne hans faste Handtak; å sjå hans rolege
gode Augo gløde nedyvi seg liksom Solskin ... ja no

SIDE: 150

vilde han vera god imot henne. Og han skulde ikkje
trega det. Ho skulde elske han uendeleg. Og alt det
ho hadde gjort gali skulde ho sone. Ho skulde vinne att
si tapte Ære; alle skulde tilgjeva henne; tilmed Far hennar.

Men dei gamle var ho rædd. Desse stive kaute Bøndane
var verre enn alle, hardare enn alle; og Bestefar i
Huse hadde ein Gong vori med og jaga ein Fut ... Dei
hadde Hat til slikt Folk; og ho var ikkje som deira Gjentur.
Og no var ho ikkje rik heller. Det ho fyrr hadde
sett si Von til var Pengane sine; for Bøndane var glade
i Pengar; men no var ho ikkje so rik som Signe dessmeir.
No galdt det um Bård var sterk. Men vart det
rådlaust på annan Måte, so fylgde han henne. Han
fylgde henne i denne Kveld, yvi Skog og Ås, yvi Fjell
og Finne; vart ho trøytt bar han henne, sov ho, so vilde
han vaka ... å, ho kjende han. Ho kjende Guten sin;
enno var ingin Ting tapt!

Det vart lengi og kaldt å stå der; og ho var so trøytt.
Den som torde banke! Ho fekk gjera det. Når det
galdt Live fekk ein ikkje vera rædd. Ho gjekk burtimot
Døri; Handi skalv og Hjarta slo. Men no høyrdest det
Stìg. Ho kvakk og sprang undan; kven var det? Gud
gjeve i sin uendelege Nåde, at det var Bård! -- Nei;
det var ein av Drengine på Garden.

Det fekk våge seg. Ho steig fram att; gjekk halvt
fram imot Guten og bad Godkveld. -- "Godkveld," svara
han seigt og stirde på henne; "er det Framandfolk ute
so seint?" -- "Å ja. -- Er Bård heime?" -- "Kann
vel hende det. -- Bård?" Guten syntest få ein Tanke;
kom nærare og glåpte meir og meir. "Kor ber til ...
det er vel ikkje Gunhild Nielsdotter?" -- ho såg at han
slo Kross for seg og vilde draga seg attende. "Jau, jau,"
svara ho; "men ... å bed Bård at han kjem ut. Eg
må tala med han. Han åleine. Gjer det, er du snild!"
"Ja -- a, det er fulla so," sagde han; "men ... det er
Framandfolk her i Kveld." "Ja so." -- "Ja -- a. Lid-Gutane."
Gunhild kjende ein vond Styng gjenom seg.
"Lid-Gutane?" "Ja -- a; Olav og Aslak, Brørne hennar
Signe, veit eg." -- Gunhild totte ho måtte sige ned.

SIDE: 151

"Bed Bård koma ut!" sagde ho; og der var slik Bøn i
Mæle, at sjølve Tenestguten vart undrin og tenkte det
var best å gjera som ho sagde. Han dreiv inn att,
halvt hastande og halvt tøvrande.

Døri lét seg att etter han. Der stod ho.

Bård hadde i seinare Tid tenkt meir og meir på
Signe. Det var i Grunnen henne han hadde tenkt lengst
på, og havt mest Tru til. Og dei gamle hadde Rett:
Signe høvde for han, den andre ikkje. Men det som
hadde gjort mest var eit Ord som var komi ut i Bygdi
um, at Gunhild Nielsdotter nok ikkje var fri for å hava
lært visse Kunstir etter Mor si. Kvar Orde var komi
ifrå visste ingen utan Bård. Men han visste det var
komi frå Lid. Signe hadde fortalt Brørne sine um det
som ho hin Sundagen meintest hava sétt i Kyrkja; og
Brørne hadde sidan fortalt dette til Bård att. Og då
Bård fekk høyre det, var det med ein einaste Gong som
det vart ljos Dag for han. No forstod han alt: Gunhild
kunde trolle. Det var med Trollkunstir ho hadde vunni
og bundi han; det var med vond Magt at ho hadde dregi
han so altfor fast til seg.

Og då var alt lett å forstå. Han mintest dei Augo
ho hadde sett på han hin Gongen ifjor. Der var meir
enn Manns Magt i deim, der var Galder og Helvites Eld;
og med deim var det at ho hadde brennt ut hans gamle
Elsk til Signe og kveikt ein ny, ugudeleg Elskhug til seg.
Han hadde vori fortrolla. Han hadde vori bergtekin. No
rømde han som forskræmd frå alt dette; Elsken til Gunhild
skapte seg um i Rædsle; og han kjende seg hjartans
glad at han var vakt i Tidi, og at han endå hadde Signe.
Han slo Lag med Lid-Gutane, som i seinare Tid hadde
lagt seg meir og meir um han. Og ein Kveld hadde han
våga seg med deim upp til Lid. Der hadde han vorti
vel fagna. Dei hadde teki imot han som ein gamall
Kjenning; og Signe hadde vori so tekkjeleg og hyggjeleg.
Ikkje ei ublid Mine; berre mild og god hadde ho vori;
og attåt so ven og snål og faktegreid, med slik ein fin

SIDE: 152

Folkeskikk ... han kunde ikkje forstå at han hadde
funni Gunhild gildare enn henne. So hadde Bård fengi
Øl; sterkt, godt Øl; og so hadde det slutta med at han
og Signe hadde lovast, og det på dei Skilordi, at Bryllaupe
skulde bli haldi i Vår. Dette hadde hendt i Gjærkveld,
same Kvelden som Gunhild sat innestengd på Koven
sin. No sat Lid-Gutane inne i Storstogo på Nes saman
med Bård og dei gamle, og drakk og samtala um Bryllaupe.

Men ute i Tune stod Gunhild Nielsdotter og fraus. Det
varde so forfælande lengi. Ingin kom. Ho venta og venta;
ho høyrde Stìg, men det var inginting; ho lydde og lydde;
ho ynskte og bad; det var som det blødde i henne av Sut
og Lengt; nei. Ingin kom. Ho torde ikkje tenkje at
Bård hadde svìki henne; for når den Tanken kom, då
tok det til å suse so vondt i Hovude for henne ...
nei! ikkje den Tanken. Bård var ikkje soleis. Han var
god, trufast, ærleg; og Vårherre var nådig og miskunneleg;
slikt kunde ikkje hende på Jordi. Hyss! der kom
det einkvan ... Bård? det måtte vera Bård. Men
slike tunge ustøde Stìg? Ein fæl Tanke myrkna fram for
henne. Då gjekk Døri upp; og ei grov Røyst ropa ut:
"er her Folk?"

Herre Gud i Himilen, det var den gamle. Det var Bestefar.
Han som hadde jaga Futen.

Då forstod Gunhild alt. Han som hadde jaga Futen
skulde no jaga Futedotteri. Bård vilde ikkje sjå henne.
Han var Svikar og rædd; og no vilde han sleppe frå
det. Han vilde sleppe frå det. Han vilde sleppe frå
henne. Ho drog etter Anden. Det vart so tomt for
henne. Bekkine uppi Åsen tok til å sjoe og suse. "Eg
vilde ... tala med Bård," sagde ho.

"Bård hev sendt meg i Staden sin. Han tenkjer nok
som so, at det bit ikkje Trollkunstir på meg. Er det
noko du vil?"

Gunhild forstod han ikkje. Trollkunstir? Ho samla seg
langt um lengi og sagde: "seg at eg må tala med han
 -- for siste Gongen."

"Ja so? vil du segja Velfar? Det trengst ikkje, det.

SIDE: 153

Eg kann helse frå Bård og segja, at han hev so annt
med å laga til Bryllaups, at han ikkje hev Stundir oftare
til å laupe galin etter Futedøtrar og Trollkvende."

No orka ikkje Gunhild meir. Ho bråsnudde og sette
av Stad. No visste ho det. No forstod ho det. Her var
ikkje meir å gjera. Berre fly, fly ...

 -- Ho visste ikkje kvar ho gjekk. Stigen var ugreid
og smal; ho snåva ofte, men datt ikkje; det var som ho
meir flaug enn gjekk. Tett Skog stod rundt ikring; uppfløymde
Bekkir kom ned frå Lidine med Sus og Dur og
vilde stengje Vegen. Men Gunhild tenkte korkje på Veg
eller Vegaleid; for no var alt det same. Ho hadde ingin
Stad ho vilde av. Ho vilde berre langt av Stad, langt,
langt. Sveiten rann ned yvi dei bleike Vangane; og den
våte Vårvinden strauk henne svalt um Panna.

Langt um lengi kom Månen upp; og Himilen klårna.
Det vart ljost, men bleikt og kaldt; burtpå alle Leite og
høgt uppi alle Skard stod Troll og vitta og veifta; og
Bekkjesusen rundt Lidine tok til å kveda, kveda ... men
ho var ikkje rædd. Der burte låg Kyrkja. Den gamle,
brune Kyrkja; skakk og stygg som eit Fjos. Ho mintest
med ein Gong all den Sæla og Gleda ho fyrr hadde havt
men i Kveld misst. Ho mintest hin fyrste Sundagen ifjor;
ho mintest so mang ei sæl Stund sidan. Då braut det
upp i henne so sårt og sterkt, at ho kasta seg ned og
grét; det var ein strid, vill Gråt; men ho grét ikkje
lengi.

Bròti var ho ikkje, um ho var bøygd. Den unge frivaksne
Naturi tok til å reise seg att etter Svimeslage.
Tankar skaut upp, harmfulle og kalde, kjøvde Gråten og
fekk Hugen til å friskne og frjose; kor hadde det seg,
at ho no låg her, aleine og hjelpelaus, burtstøytt av alle,
ho som hadde vori so ung og so glad?

Her gjekk ho for eit År sidan stolt og sæl, og trudde
at alt var vunni. Ho var som eit nytt Menneskje; ho
heldt av all Ting; og det fanst ikkje vondt i henne. Mot
honom ho hadde valt seg var ho serleg som Gull; ho
hadde elska han so utav alt sitt Hjarta, at for honom var
ingin Ting for dyrt; ho vilde med alt sitt Liv løne han

SIDE: 154

for di han elska henne. Var ikkje det rett? Var det so
fæl ei Synd, at den gamle arge Kroken der heime for
den Skuld hadde Rett til å jaga henne på Skogen? Hadde
det vori Herr Jørgen so hadde Gamlen ikkje sagt eit Ord
... men Bård var likso god som Herr Jørgen! -- 

 -- Nei; han var ikkje det. Far hadde Rett; Bonde
var Bonde, kor kaut han var. Hadde ho vori låk nok
til å elske ein slik, so fekk ho sjølv svide for det. No
såg ho det alt. Bård hadde aldri elska henne. Slikt
Folk kunde ikkje elske. Han hadde havt Moro med
henne; havt henne til Narr; i Grunnen hadde han tenkt
på Signe. Å Skam og Skjemsle, å gudlause Synd og
Spe. Kor skamlegt og avstyggjelegt ho var narra; kor
syndigt og ærelaust han hadde misbrùka hennar Ungdom
og ærlege Elsk. Det vakna eit Hat i henne som var
skræmelegt. Ho gav han Unamn so stygge at ho ikkje
sjølv visste kvar ho tok deim ifrå; ho banna han; ho
ynskte han alt det vonde ho visste. Og Signe bad ho
måtte ein Gong verte likso usæl som ho no kjende seg
sjølv. Ho sprang upp i eit Sinne so det spruta um
henne. Det ho hadde misst var for stort; det ho no
gjekk til Møtes var altfor jammerfullt. Det blødde i henne
av Saknad; det brann i henne av svivyrd Ære og glødande
Harm. Desse Udyri hadde røva ifrå henne det
ho åtte og so jaga henne på Skogen; det var deim det
same anten ho gjekk på Foss eller Stup. Å, den som
var Mann og kunde hemne seg! Den som kunde finne
seg eit Hol i eit Berg og samle ville Mennar ikring seg,
og so ei myrk Natt heimsøkje Bygdi med Mord og Brand!
Men ho skulde hemne seg. Dei skulde ikkje for inginting
ha gjort henne til Skogdyr. Skulde ho lata sitt unge
Liv forspillast; skulde ho bøygje seg og taka alt for godt
... nei. Ho vilde njote sin friske Ungdom. Og fekk
ho ikkje gjera det på den Måten ho hadde tenkt -- ho
skulde gjera det på ein Måte som var verre!

No var ho fri. Ho hadde ingin å bry seg um og
ingin å ræddast; dei skulde få sjå at ho ikkje var bøygd
og ikkje gav upp Live for deira Skuld; og so sant som
Gud var i Himilen, dei skulde få trega det dei hadde

SIDE: 155

gjort! Dei skulde få svide for henne i si siste Stund;
dei skulde få svara for henne på Domedag.

Ho reiste seg i Måneglansen som ei ung Løve, sterk,
staut, skræmeleg fager; skok Manken; riste av seg alt
som ho fyrr hadde brytt seg um. Og ho knytte Hendane
mot Barmen og svor, at frå denne Stundi vilde ho lìva
villt, so villt, at dei skulde bleikne av å høyre Gjetorde
um det, so villt, at dei skulde trega Vìte av seg, liksom
ho denne Natti hadde vori ved å sleppe sitt. Ingin
Ting vilde ho vyrde, liksom dei ingin Ting hadde vyrdt;
ærelaust, syndigt vilde ho fara, liksom dei hadde røvt
Æra og alt godt frå henne; og sistpå, -- sistpå vilde
ho koma heim att rik og stolt som ei Dronning, gift med
den rikaste og fagraste i Verdi.

Ho freista å beda um Hjelp til Vårherre, men fekk
det ikkje til; hugsa so i rette Stundi at det nok var den
Vonde ein skulde vende seg til i slike Tilhøve. Ja! den
Vonde! Og ho lo som ei Havfru; det svara fælslegt
millom dei våte Fjell. Den Vonde skulde hjelpe henne;
han var Mannen! Hadde ikkje Mor hennar vori Trollkjering?
og heldt dei henne ikkje for Trollkjering sjølv?
Haha! den vonde var Mannen. Han der heime, han
Stakkaren Bård, -- Bård skulde bera Skuldi; han skulde
svara for det på Domedag!

 -- Var ho frå seg? Det var det same; ho skulde
endå verte deim der heime for klok. Slikt hadde dei
nok aldri tenkt; dei trudde vel ho gjekk på Elvi, eller
gav seg på Fantestigen, eller tok seg til å tena for Livemåten
hjå godt Folk ... jau; dei skulde sjå! dei
skulde få merke, at ho ikkje for inginting var Dotter åt
Fru Margreta!

Ho kjende på nytt denne forunderlege, ustøde Rørsla
innunder Beltet. Og ho vende heile sitt ville Hat mot
den skuldlause ho sjølv skulde føde. Hans Barn! Skuldi
til alt det ho no laut lide! I same Stundi mintest ho
Segnine um Mannen som fekk Hjelp av den Vonde og
til Takk gav han Barne sitt som endå ikkje var født.
Ein fortryllt Tanke tok henne. So skulde det vera!
Hans Barn skulde bli selt; det vilde vera Hemn! Barne

SIDE: 156

var det sliks Slag med; det var so likevel ein Lausunge
og kom vandt til Himils kor som var.

Ho reiv ei Nål or Barmen; stakk seg djupt i Veslefingren;
tok fram Salmeboki og reiv ut det kvite Blade
framme der Namne hennar stod, og Åre då ho var fødd
til denne syndige Verdi; ho skalv; lo; sette seg; tok eit
fint Strå og klora med lange uleselege Bokstavar:

"Eg gjev deg Lucifer min fyrstefødde, når han er 18
År, dersom du hjelper meg til å få min Vilje fram.

Gunhild Nielsdotter." 

Ho tenkte ikkje lenger, berre lo, lo; sette til Sprangs
åt Kyrkja; tulla Setelen ihop og stakk han inn under
Kyrkjedøri; no var det gjort! no hadde ho Hemn. Kor
han vilde fæle, når han fekk vìta det! Kor han vilde
lide! Henne var han likesæl um; men sitt eigi Barn -- !
Ville Tankar flimra og flaug igjenom henne, sjuk som ho
var; ho høyrde døyvd Lått og underlege Rop rundt i
Lidine; dei daude stod upp or Greftine sine i lange
Lakan og vitta og veifta; ho sette til Sprangs utan Samling
og Sans; sprang for Live yvi Stokk og Stein; og
Draugane kom etter i kvit Flokk, veiftande, hotande ...

II.

Bård Bårdsson heitte den vesle Armingen som var
seld til den Vonde fyrr han vart fødd. Og det var Mori
sjølv som hadde gjevi Guten Namn; ho hadde havt sine
Tankar med det. -- 

 -- Bård Bårdsson voks upp i ein Utkant av Byen
og hadde korkje Far eller Mor. Ei Kjering som dei kalla
Mor Judit fostra han; og Guten kalla henne Mor, av di
han høyrde andre gjorde det. "Men rette Mor di er eg
ikkje, Tullingen min," sagde ho ofte til Guten; "rette Mor
di er av anna Slag, ho; det hev all sin Dag vore Skil
på fint Folk og Fant, ser du. Men no er ho ute og
reiser; ute i vide Verdi; og kanskje finn ho seg ein

SIDE: 157

Prins; og so vert du og Prins, Tullingen min! forstend
du det?" -- Nei; Tullingen forstod ikkje det. Men han
tenkte mykje på det, ettersom han vart større.

Mor Judit var sine gode 50 År gamal, diger og rund
som ein Høystakk, med eit breidt, kjøtfullt Andlit og småe
gråe glyrande Augo som til det jamne såg lystige ut,
men stundom kunde vera både kvasse og vonde. Ho
var klok og sløg og um seg på alle Kantar, men i Grunnen
godsleg, ja snild, og snytte aldri ein Mann på ein
halv Skilling med sin gode Vilje. Gift hadde ho vori,
men var barnlaus; no livde ho av slikt som falle kunde;
dreiv med Lækjekunst, gjorde åt for Verk og Mein og
Kjærleikssorg, spådde i Kort og Kaffigrut og var Dyrlækjar
og Jordmor. Ingrid, Systerdottir si, hadde ho til
å hjelpe seg i Huse; det vart då og ho som mest
stellte med Bård.

Ingrid var ein liten forlìvande Gjentunge på 16 -- 17
År, glad og snild og ikkje ufager. Bård lika seg godt
hjå henne, men kjende seg tryggast når Gamlemor sjølv
var inne; for var ho burte, kom det tidt inn ein Gut,
som alltid hadde so mykje å svalle med Ingrid um; og
då laut Bård hytte seg sjølv. Men då lika ikkje Bård
seg og skreik; og ho vart vond og slo han. Og hjelpte
ikkje det, so kom Guten og skræmde med ein diger Stav
og var skræmeleg kvass i Uppsyni. Bård vande seg
då etter kvart til dette. Han låg i lange Stundir på
Golve og leika med eitt eller anna, men såg undrin og
sur burt på dei tvo som syntest hava so mykje å røde
um. Dette vart noko med det fyrste som grov seg inn
i Minne på Guten.

Men det var ymse Slag det han såg av Gamlemor au.
Når ho var heime og hadde ei Stund fri, so hende det
ofte at ho tok ei Flaske ut or eit Skåp; sette seg lognt
til rettes inn med Borde; slo uppi eit Glas og drakk -- 
"det letta for Bringa," sagde ho -- ; og då kom ho alltid
i eit framifrå Godlag. Ho prata og lo og fortalde
Sogur, og heldt eit Himils Ståk med Bård, som totte
dette stod vel til. Men rett som det var gav ho Ungen
ein Dråpe med seg av Flaska si. "Drikk, Tullingen, so

SIDE: 158

vert du sterk!" sagde ho. Bård drakk, men frynte fælt;
Mor Judit lo. Og då Bård forstod at det var eit Karsstykke
dette, so gjorde han det upp att oftare, alt um
det reiv i Halsen. Sistpå vart han so ram etter Flaska
at han bad um Brennevin som andre Ungar bed um
Sukker. Mor Judit lo og totte det var fælt so klok som
den Guten var. Og han fekk ofte det han bad um. Men
ein Gong hadde han krabba upp og funni Flaska sjølv;
og då tok han til seg so mykje at han vart sjuk av det.
Frå den Dagen var det Stans ei lang Tid med Flaska;
men dette var og ein av dei Ting som feste seg i Minne
hjå Guten.

Frå han var fire År låg han og krabba i Gata utanfor
Huse. Den fyrste han der gjorde Kjennskap med var
ein Hund. Men den Hunden høyrde heime i Grannehuse;
og so vart han kjend med Ungane i det Huse, og sidan
med Kjenningane deira, so det sistpå vart ein heil Flokk.
Millom desse fekk Bård Resten av si Upplæring.

Det var Fatigfolks Born alle. Dei eldste og sterkaste
av deim vart Fyregangsmennar. So leika dei seg saman
heile Flokken, so godt dei hadde lært. Etter som Bård
voks til vart han ein av dei fyrste i altslag Moro. Han
hermde etter Mor Judit når ho spådde i Kaffi, og han
hermde etter henne når ho brùka Flaska; strakst tok dei
til og drakk alle ihop, og var fulle og heldt eit Lurve
Leven. Sidan fann han på å herme etter hin Guten
som han hadde sétt hjå Ingrid; og straks bytte heile
Flokken seg ut i Par og var Kjærastar; det var mykje
til Moro. Ofte når Folk gjekk framum der, laut dei
stana og sjå på; og dei såg og dei lo; og dess meir
Moro vart det. Det var reint svært so glupe som desse
Småingane var til å herme etter dei vaksne. -- 

 -- Åri gjekk, og Bård voks til. Han vart stor etter
Alderen og sterk og fager, men uvyrdin og kaut; trudde
han kunde gjera kva han vilde. Ofte vart det Slagsmål;
men han greidde seg i det lengste; fekk dessutan alltid
Hjelp; um ikkje av andre so av Gjentungane. Og meir

SIDE: 159

og meir vart det so, at dei fleste fann det best å vera
til Vens med "Prinsen". Han vart som ein Førar for
ein Flokk Gate-Ungdom; og no gjekk det laust Byen
rundt med altslag Gapestykke og Ugagnsverk. Det som
var mest på Moten var Slagsmål; Gategutane førde heiltupp
Krig. Fylka seg i Herar, etter som dei var frå
nørdre eller søre Kanten av Byen, og heldt heile Slag;
Bård, "Prinsen", "Gate-Prinsen" som han vart kalla, var
Førar for "Nord-Heren" og var ein med dei villaste.
Meir enn ein Gong kom han heim um Kvelden so blodut
og sund-rivin at han var fæl å sjå. På denne Måten
var det at Bård Bårdsson fekk Resten av si Upplæring.

Mor Judit, som med Alderen vart både digrare og
surare, heldt av Guten, men gnåla og grylte jamt for
han var so vill. Og når det vart som verst, bad ho han
fara sin Veg, helst til Sjøs; for der høyrde slike ville
Gastar heime. Bård brydde seg ikkje stort um dette;
han hadde Moro nok heime, totte han; og so lét han
Gamlemor skjelle. Stundom slo han på, at det var visst
ikkje for inkje ho hadde han her, so ho kunde nok tegja
so lengi han tagde. Det hadde han høyrt i Byen. Og
kvar Gong han slo på det, tagna Mor Judit. So vart
Bård kaut mot henne som mot alle andre.

Ein einaste Ting var det som drog Tankane hans ut-yvi;
det var når han hugsa Rett-Mor si. Um henne hadde
Mor Judit fortalt so mangt, at Guten gjekk i underlege
Draumar um denne "Prinsessa". Då han var ikring 14
År, var desse Tankane sterkare enn fyrr; han gav seg
til å spyrja etter Mor si, og undrast på kvi han ikkje
fekk vera hjå henne, han som andre Gutar. Mor Judit
svara kje noko til dette. Men ein Gong hadde han gjort
henne so vill og vond at ho ikkje kunde styre seg; og
då kom det. "Du gjeng her og trur at du er meir enn
andre Folk, du," sagde ho; "pøh! din Lausunge du er!"
 -- Bård kjende seg frå den Dagen mindre enn fyrr.
Han tottest vera vanvyrd; og han var rædd Folk skulde
kunna sjå det på han at han var ein slik. Han kom
sidan mindre ut enn fyrr; og han vart meir vond og mistruin
mot Kammeratane sine.

SIDE: 160

Men di mindre han kjende seg, dess meir lagde han
seg etter å vise at han var Kar. Når han no var ute,
so brydde han seg ikkje um å slåst med Smågutar;
han prøvdest med vaksne. Og det hende at denne 14 -- 
15 Års Guten lagde 17 -- 18-Åringar i Marki. Og kunde
han slåst som ein Kar, so kunde han au vera Kar i
andre Måtar. Det hende at han kom full heim. Og ein
god Dag fekk Mor Judit høyre at Gutungen var trulova.
Det var ei Gjentetaus av deim han i sine fyrste Guteår
hadde leika Kjærast med, som han no hadde fest; for det
høyrdest so karslegt ut å hava ei Gjente. Mor Judit lo
ikkje lenger; hadde ho vori sterk nok, so hadde ho
banka den lange Framslengen upp. Men kunde ho
ikkje brùka Påken, so brùka ho Munnen. Bård fekk
høyre so mykje vondt og stygt, at han tok til å finne
det ukoselegt heime.

Endå verre gjekk det, då han ein Laurdagskveld på
vanleg Kara Vis vilde gjeste si Festemøy. Han kom ruslande
heller kaut, med Luva på tri Hår og ei halv Flaske
i Lùmma; for her skulde dei sjå Guten! Men so fekk
Far åt Gjenta, ein skikkeleg Timremann, fat i Fyren; og
no vanka der slik Juling og slik ein Kjeft, at Bård aldri
i sine Lìvedagar hadde vori ute for sovore. Han fekk
vìta no, kor mykje han var vyrd av skikkelegt Folk. Alle
dei verste Utnamn som til var fekk han; og det som beit
mest var, at han vart kalla ein "Filleprins" og ein "Gateslusk",
som låg og lìvde på anna Folks Pung og ikkje
dugde til nokon Verdsens Ting utan til å laupe galin og
og gjera seg til Narr og Spetakel for heile Byen.

Den Kvelden var Bård mjuk. Uppdengd og skamfull
smøygde han seg heim, og gløymde både Gjenta si og
Karsskapen. No vilde han herifrå. Slikt vilde han ikkje
finne seg i. Til Sjøs vilde han; og når han var utlærd,
so vilde han til Mor si; få Pengar av henne og kaupe
seg Farty og koma heim att Storkar; so skulde nok
den Skarven av ein Timbremann få trega at han hadde
lagt seg ut med "Prinsen"! Dagen etter heldt han seg
inne. Og ein Månad etter fór han av Stad med eit Farty
som skulde til Engelland. Den som var glad var Mor Judit.

SIDE: 161

Men den som ikkje var glad var "Gjenta hans". Ho
sat heime på eit Loft og grét og reiv seg i Augo med
Forklæde sitt, so ho trutna reint upp. Ho heldt av Bård
so mykje som ei 16 Års Gatetaus kann gjera; men no
fór han; og kor mangt kunde ikkje snu seg, fyrr han
kom att! Ho hadde sant å segja lite Tru på at ho
kunde bie han upp. No kom både Per Lauritsson og
Jens Nilsson og fridde, det visste ho; og ho kjende det
på seg, at ho knapt kom til å gjera lengi Motstand.
Men korkje Per Lauritsson eller Jens Nilsson var på
lang Leid so fagre eller so staute som Bård Bårdsson;
difor grét Gjenta, og grét sårt.

Mor Judit hadde ikkje fortalt Bård kvar Mor hans var,
av di ho ikkje visste det. Ho visste ingin Ting um
Gunhild, anna enn det, at ein Kveld seint hadde ho komi
og bedi um Hus -- Skipper Erik hadde styrt henne hit,
sagde ho -- ; og so hadde ho fengi eit lite Hol uppå
Lofte å bu i; og der var Bård tilkomin. Strakst etter
hadde ho reist att -- med Skipper Erik -- , og hadde
gjevi Judit Pengar til å fostre Guten. Ho vilde "ut i
Verdi", hadde ho sagt; og då Judit spurde um ho ikkje
fann det audslegt å fara slik på Langferd, ung og åleine
som ho var, so hadde ho sett upp ein forunderleg Smil
og sagt, at ho greidde seg nok; gamle Erik var ein ærleg
Handelsmann. Sidan hadde Mor Judit korkje høyrt eller
spurt til Gunhild.

Men heim til Heimbygdi, til Futen Niels Pedersøn, kom
det einkvar Gongen Fråsegnir som gjorde, at Gamlen
kvitna i Hausen heller fort. Det vart sagt at Gunhild var
komi til Danmark; og der hadde ho teki seg svært
ille upp. Ho skulde ha gjevi seg i Lag med Komediantar,
vart det fortalt, og gjorde Kunstir på Teatre saman
med desse Folk; og ho gjorde sine Kunstir godt, ja var
ei med dei fremste. Ho vart då vel umtykt, serleg,
sagdest det, av unge og eldre Herremennar, som brydde
seg mindre um Pengar enn um glade Dagar, og som
ikkje hadde Ord for å vera heilage. Kor mykje som no

SIDE: 162

var sant av alt dette var vandt å vìta; men Futen, som
kjende Ætti, kunde nok tenkje seg både eitt og anna.
Då han nokre fåe År etter døydde, vart det sagt og
trutt rundt heile Bygdi, at det var Tanken på Dotteri
som hadde broti den sterke Mannen ned.

Gode tri År etter at Bård var utreist, kom det ein
Dag ei framand, bleik, staseleg Dame til Mor Judit, som
denne ikkje kjende; det var Gunhild. Og ho var ikkje
attkjennande.

Ho var meir utvaksi og holdig, men samstundes meir
folna; Åsyni var gråbleik; og det hadde gravi seg fine
Gårur på Panne og kring Munn, so ho såg mest gamall
ut. Men Augo var stirande og harde; og når ho slo
deim brådt upp, såg dei sjuke ut. I heile si Framferd
hadde ho ei Uro som var uhùgleg; ho sat sjeldan lengi
still, men flaug rett som det var upp og gjekk, gjekk og
dreiv med snøgge, hastige Rørslur; so var det som ho
kvakk att; stana; sette seg og såg seg ikring med
utrygge, skræmde Augnekast. Mor Judit tenkte med seg:
ho der hev havt nok av Verdi.

Det var Son sin ho vilde finne. Då ho høyrde at
han var utreist vart ho reint som frå seg; men so kunde
Judit fortelja at ho hadde Helsing ifrå han, og at han
snart var ventande. Det hjelpte. Ho spurde ut all Ting
um han, og iser um han hadde teki seg godt upp. Judit
svara, at han hadde vori som slike Karar flest i den Alderen,
men alltid noko livleg; for det var Eld i den Guten.
Gunhild sukka tungt; og då ho høyrde at han var venare
og stautare enn dei fleste andre, sukka ho endå tyngre.
Ho gav Mor Judit Pengar og bad henne sende Bòd, so
snart ho høyrde noko ifrå han; sjølv vilde ho bu der og
der. So gjekk ho, men kom att og spurde um fleire Ting;
gjekk endeleg for godt; men kom att um Kvelden. Og
då var ho endå meir uroleg; såg endå sjukare ut.
Mor Judit tenkte med seg: ho der hev havt meir enn
nok av Verdi.

Ho var framifrå fint klædd, og syntest hava mange

SIDE: 163

Pengar. Ho hadde vori gift med ein rik Adelsmann,
sagde ho; men no var han dåin; og ho var åleine att.
Um ho hadde havt det godt? -- Å nei. "Godt?" ho
lo stilt og sjukt, liksom Tanken fall henne framand. Men
ho hadde då vori rik? Og ikkje havt Naud på nokon
Ting, men fengi alt det ho vilde? -- Ja visst; og den
sjuke Låtten kom att: "han hev vori ein ærleg Handelsmann."
 -- "Kven?" -- "Gamle-Erik, veit eg!" -- 
Judit kom meir og meir til den Trui at den fine Frua
nok ikkje var heilt upp klok.

Det gjekk Dag etter Dag; og so visst som Soli rann
kom Gunhild og spurde etter Son sin. Og ho spurde
med slik Uro, liksom det kunde vera ei Mor som var
dømd til å døy, og som venta på Barne sitt til det
siste Velfar. Ho vart snart kjend i Byen ved dette; dei
kalla henne "Mor åt Prinsen" og var ustøde på um
dei skulde læ åt henne eller tykkje Synd i henne. Men
alle undrast dei på, at den Slusken til "Gateprins" kunde
hava ei slik Mor, og at ho ikkje hadde brytt seg um han
fyrr, når ho var so reint på Live for han no; og snart
hadde Byen funni upp ei heil Sogu -- fleire Sogur som
vart spunne ihop og voks -- um denne fine, underlege
Frua. Men Gunhild gjekk kvar Dag sin visse Gang til
Mor Judit og spurde etter Guten sin; og fekk Mor Judit
til å fortelja um Guten sin; so gjekk ho heim att og
tenkte på Guten sin, og på si forskræmelege Synd.
Men um Nætane drøymde ho um den gamle Kyrkja og
um Blade med Blodskrifti.

I 17 lange År hadde ho gjort alt det ho kunde til å
døyve ned desse fæle Minni og til å gløyme både
Guten og Ugjerningi og seg sjølv. I tie År fekk ho
det til; for ho kom upp i so mangt nytt, og hadde ein
fast Vilje, av di ho var nøydd til å vilja. Det gjekk
i tie År, og det gjekk i tolv; ho forstod ikkje sjølv no,
at ho hadde kunna lìvt so reint utan Tanke. Men i det
trettande tok det nye Live til å eldast for henne; og i
det fjortande var ho leid av det. I det femtande stridde

SIDE: 164

ho mot sine gamle Minne som Patriarken mot Engelen
 -- for det nytta ikkje å minnast -- ; men i det sekstande
tok Minni Magti; og frå den Tidi var det, at den
Fæla som budde i henne vart til Sjukdom. Ho gav seg
meir og meir yvi i sine uhùglege Tankar; og det som ho
fyrr hadde gløymt på ei Vis -- for Barne var hans og
ikkje hennar -- , det grodde no sterkare og sterkare fram
i henne: at ho hadde ein Son. Og den Sonen måtte
no vera stor; staut; ein Son til å elske; ein Son til å
rettleide og hjelpe; ein Son til å lìva seg ung att i. Når
ho tenkte på dette kunde ho gråte av Lengt. Kjærleik
var det ho sårast turvte, Barnekjærleik; det som elles kalla
seg Kjærleik var Lygn og Svik; men Barnekjærleik, den
gode truskyldige Elsken hjå eit Barn, -- sitt Liv kunde
ho gjeva for den, for ei einaste Stund i Livd av den. Kor
var han? korleis hadde han det? kva Upplæring hadde
han fengi? Og kva tenkte han um Mor si, som i alle
desse År -- -- -- 

Slik gjekk ho og drøymde; og so kom Minne, det blodsprengde,
andskræmelege Minne ... Guten var seld. Ho
hadde ikkje Rett til han; ho hadde gjevi Retten frå seg
til ein annan. Til Fenden hadde ho selt Guten; ho
torde ikkje koma for Augo hans.

I dette gjekk ho, Tid etter Tid. Ein Dag sveiv det
henne som ein svimrande Tanke: du kunde vel snyte
den Vonde på den Handelen? Du kunde gjeva deg sjølv
i Staden? eller du kunde finne på Knìp ... Vera uærleg
mot Djevelen kann ikkje vera Synd. Vel hev han i denne
Saki vori ærleg mot deg; men slik som han er elles ...
narre den Vonde må vera godt Verk.

Dette fekk Tak i henne; sette seg fast som ein sjuk
Tanke, ein løynleg Galinskap. Ha-ha! den Vonde var ein
Tull; det var mange som hadde narra den Vonde. Kom
ho til Helvite for det, -- til Helvite kom ho no likevel;
og i sjølve Helvite måtte det vera godt å vìta at ho
hadde berga Barne sitt.

Ja, ja. So skulde det vera. Det vilde ho. Berre heim,
heim; finne Guten, frelse Guten; finne ein Prest; for

SIDE: 165

Prestehjelp måtte det til; og so frelse Guten. Berre ho
kom tids nok! Berre det ikkje vart for seint!

Ho gjekk umbord i eit Skip og drog på Heimveg. Og
hadde dragande Lengt og skjelvande Uro kunna fylla eit
Segl, so hadde ho snart vori framme; men dei fekk skral
Vind. Stundom Motvind. Gunhild tok sistpå den Tanken,
at det var den Vonde som vilde hindre henne i å
koma fram; han forstod vel kva ho tenkte på.

No var ho framme. Men Guten som ho lengta etter
so sårt, Guten kom ikkje. Den eine Tanken vakna i
henne fælare enn den andre; helst tok ho til å ræddast
fyri, at den Vonde kunde ha fengi Rett til å taka sitt
fyri Tidi, av di ho tenkte på Svik.

Det var komi ein ung Prest til Byen som Folk hadde
stor Tiltru til. Han heitte Herr Olaus og var ein bleik,
mager Mann med tunnt raudt Skjegg og trong, sterkbygd
Panne. Dei sagde at han var strengare i mangt enn dei
eldre Prestane, og fælt klok. Han hadde vori Prest i ei
Landsbygd; og der hadde han vist, at han var likso vel
heime i Svarteboki som i Bibelen. Det hadde spøkt i
Prestegarden -- det var ei lang Sogu um det: Banking
på Dørir og Vindaugo um Natti; Ramling og Uleven i
Troppir og Gangar -- ; men han hadde med ein einaste
Gong fengi det stilt. Han hadde lesi heile Djevelskapen
ned i Jordi på mindre enn ein Time. Det var då rimelegt
at Folk såg med Age på denne Mannen.

Gunhild høyrde gjeti Herr Olaus og gjekk til han. Herr
Olaus tok imot henne med stort Ålvor; det såg ut til
at han visste um henne. "Du hev visst Syndir på deg,
du?" sagde han.

Ho svara at Syndine sine vilde ho helst gjøyme til
Skriftestolen; men det var ein annan Ting ho gjerne vilde
spyrja Presten um, so sant ho fekk Lov. Det var det,
um Presten trudde at ... at det lét seg gjera ... ja ...
Presten laut orsaka um ho spurde noko beintfram og underlegt
... men um det lét seg gjera å narre den
Vonde? Um det var rett; og um det lét seg gjera?

SIDE: 166

"Det er ikkje for meg sjølv eg spýrr," lagde ho til med
urolege Faktir; "men kunde eg få eit greidt Svar, so
vilde det koma meir enn vel med både for meg og ein
annan."

Presten stirde lenge og hardt på henne; ho slo Augo
ned og kunde ikkje sitja roleg.

"Um det er rett?" kvesste han sistpå i. "Tvilar du
på at det er rett å narre den Vonde?"

"Alt vårt Arbeid," heldt han fram, "og alt godt i Verdi
gjeng ut på å narre den Vonde. Det er det me kallar
godt Verk! Den Vonde hev Rett på oss alle; for alle
er me gjenom Syndi i hans Magt, ja hans Eigedom med
Sjæl og Lìkam. Inkje i oss er vårt eigi; han eig det
alt frå Fødsla av. Gjenom Arvesyndi eig han oss, fyrr
me kann sanse, ja i Moderlive. Og sidan fær han dess
sterkare Tak på oss gjenom våre eigne syndige Ord og
Gjerningar. Men alt vårt Liv gjeng ut på, so sant me
lìver retteleg, å narre han for denne Eigedomen hans.
Alt godt me hev for oss er meint på det, um me med
Guds Hjelp kann få smette oss ut av hans Kløar, rive
oss ut av hans Fangtak. For han er sjølv berre ein
Røvar og ein Ljugar frå Upphave. Og so spýrr du um
det er rett?"

"Men um ein hev gjevi seg til han, -- selt seg ..."

"Det er det same. Han er i alt sitt Verk ein Røvar
og Ransmann; og den som kjem so langt at han gjev seg
i hans Vald, honom må han fyrst sjølv hava forført. So
rett er det i alle Tilfelle. Men um det læt seg gjera?
Det kann vera ein annan Ting."

"Men det kann hende?"

"Det er eit stort Spursmål."

"Um ein annan gav seg i Staden åt den som var
seld?"

"Då måtte det vera ein som var so god og rein, at
Djevelen ingin Rett hadde til han."

Gunhild bleikna. Det hadde ho ikkje tenkt på. Ho
vart so fortryllt at ho sagde ikkje meir; ho flaug upp og
gjekk. Presten stod og såg etter henne, riste på Hovude
og tenkte med seg: i henne bur det mange Åndir.

SIDE: 167

Då Gunhild same Dagen kom inn til Mor Judit, bleikare
og meir modlaus enn nokosinn, fann ho ein Framandkar
der, ein Sjømann som det såg ut til var huskjend.
Ho skvatt med same, men tok seg strakst; for dette kunde
ikkje vera Bård. Han var for stygg til det, meinte ho,
og minst 40 År gamall. Nei; det var ikkje Bård. Det
var Hans Mikkelsen, Mannen hennar Ingrid. Men han
hadde fari med same Skuta som Bård, og kunde helse
frå han. Helse frå han -- ! No kom der Liv i Gunhild.
Ende inn på Hans Mikkelsen; han rømde, men
ho etter, spurde, bad, spurde og bad, med Ord, med Augo,
med sine trivlande Hender: kvar var han; når kom han?
hadde han det godt? kvi var han ikkje med strakst? var
han sjuk? var det hendt noko? var det komi noko åt
han? hadde han forsétt seg? var han i Naud? ... Hans
Mikkelsen trudde Frua ikkje var vìtug.

"Må eg få Stundir til å snakke," sagde han, "so skal
eg fortelja Dykk det." Gunhild fann at Mannen hadde
Rett og freista å tvinge seg. "Men ein Ting må du
segja meg strakst: kvar er han? og kjem han snart? og
kvifor fylgjer han ikkje -- ?" No lo Hans Mikkelsen.
"Det er best De gjev Dykk Tid og læt meg fortelja det
som det kjem til," sagde han. "Ja men fort, fort!" bad
Gunhild. Ho stod som på Glødar.

Nå ja. Bård var ikkje langt av Leid han heller. Han
hadde lagt seg etter i Grannebyen; og det kom seg av,
at den Skjelmen -- hå, hå! ja det var ein forsvorin
Kropp, reint ein Villstyring; den verste Uburen som kunde
spyle eit Dekk! -- ja; noksagt; men han hadde funni
seg fat på eit Kvinnfolk der, ein Gjentunge å kalle
fyri ... nå, det var elles eit skikkelegt Ting, som alt
Folk flaug galne etter; for ho var ven, Trolle, overlag
ven, so det var utan Måte og Mål, sagde Folk; og der
var noko i det; men Fanden so stolt! urimeleg stolt;
hadde sagt Nei til kvar einaste ein; ikkje eit godt Ord
å få; nei; det var Sattan til plent Kvinnfolk. Men
elles i alle Måtar framifrå. Det hadde mange fine Fyrar
bela til henne; for ho skulde vera noko reint utanfares
... berre ho ikkje var so stolt. Hm! Noksagt; den

SIDE: 168

Galningen Bård, han vart galin etter henne. Og han
lika at ho var stolt, han. Han var nok leid desse vanlege
 -- hm; han totte dette var noko nytt. Men Gud
hjelpe den Stakkaren; for der kom han i Glefsa. Han,
som ikkje visste av å få Nei nokon Stad -- "å Gud
forsyrgje meg kor mange han hev narra!" -- han som all
sin Dag hadde vori reint søkt ... hå-hå! han hadde
ikkje meir Vyrdnad for eit Kvinnfolk enn for eit Par
gamle Vottar; han hadde gjerne våga seg i Kast med
Dronningi av Spania! ... "for det er Fanden til Gut;
du ser ikkje hans Make kvar Dag; stor og ferm, velvaksin
og herdebreid; Andlit som ei Gjente og Hår som
Kong Absalon; og so lystig, Far! -- hm! -- lystig og
vill; glad i godt Vêr og endå gladare i vondt; frisk som
ein Fugl, fri og framdjerv som ein Sjørøvar ... jau! eg
kunde fortelja mangt um den Guten, eg; men det er visst,
og det segjer alle: honom vert det noko av, fær han Livedagane.
Det er sùme som segjer at han er ein Skarv;
men det er alltid slike som han hev dengt, eller som han
hev teki Kjærastane frå ... men noksagt. Ja! Det var
denne Gjentungen. So vent hev eg aldri sétt; ho var som
skapt åt ein Gut som Bård ... berre ho ikkje var so
stolt. Huff; dei skulde vìta kva dei var utan oss, dei
Trolli, so var dei ikkje so kaute. Og ho var ingin ræddare
enn Bård. Han freista seg på alle dei Måtar
som til var; men nei! ikkje eit godt Ord; ho var som
av Malm, den Gjenta. Slike burde få Lov til å gå; so
fekk dei kjenne kor godt det var; nå! men di meir ho
stod imot, di heitare vart han; og sistpå gjekk han der
som galin og kunde ikkje tenkje på anna enn dette Kvinnfolke.
Slikt hev eg aldri sétt. Og Enden vart at han
gav seg til å tenkje på å gifte seg med henne! ja for
Ålvor då, forstend De. -- Ja det var fælt. Han gjekk
der og stura og var so sur og vill som han skulde havt
Tannverk. Ein Dag gjekk han då upp til Gjenta og
sagde henne dette; svor og forbanna seg på at det var
hans Hjartans Meining dette; at han vilde gifte seg med
henne og taka henne med seg heim; og lìva med henne
i Tukt og Ære som ein god Ægtemann; og so lengi svor

SIDE: 169

han og banna, til dess Gjenta trudde 'n. Og med same
Gongen var det som ho var umskapt. Aldri sétt slikt!
Berre Eld og Glod all igjenom. Ho var so glad i Bård,
at ho kunde ikkje vera frå han ein Dag! Ja, slik er
det med desse kaute; verre enn alle i Grunnen; stilt
Vatn hev djupaste Botnen. Men elles var ho ei bra
Gjente; ærleg som Gull og trufast som eit Storanker;
Bård vart reint vill, han. Reint ravande galin. Han var
so glad at han var til Narr for heile Skuta; for det må
vera Måte med alt. Han dengde upp tri Mann på ein
Kveld, for dei hadde sagt eit Ord um henne som han
ikkje lika. Dengde deim til dei låg og vreid seg som
Ål i ei Teine; huff; ja det var fælt. Eg kjende ikkje
Guten att. Og so vilde han gifte seg i same Rappe; det
var ikkje Bøn for det. Ho var slikt eit framifrå Kvinnfolk
... elles berre Dotter av ei skarve Enkje; Far hennar
var ein Gong i Verdi Skipper, segjer dei, og ein
hard Haus ... Men Anna vilde ikkje Bård skiljast med;
ikkje ein Dag. So fekk me Vind og siglde; og dermed
vart han liggjande etter ... fekk Lov av Skipperen, ser
De. Og til meg sagde han at han vilde fylgje Jens Villumson
heim; og då skulde han koma som gift Mann og
blåse åt alle dei Kvinnfolk som fanst, både her og
annanstad i Verdi. So no kann De vente han um nokre
Vìkur; det spyrst um Vêr og Vind, ser De; no ei Stund
hev det vori bra; men det er likt til at han vil snu att."

 -- Hans Mikkelsen dreiv att og fram på Golve og
fortalde; fortalde og lo; Mor Judit sat og glyrde; Gunhild
kjende kvart Orde hans som ein Styng i seg. Slik ein
Gut, so sæl som han no var ... bli øydelagd no, nett
som Live hans skulde byrja; kann hende nådde han ikkje
heim, fyrr den Vonde kom og viste han Breve med Blodskrifti ...

Ho sat og stirde og stirde, bleik og stivøygd, so Hans
Mikkelsen vart rædd og gjekk. Slike sjuke Kvinnfolk
lika han ikkje.

Sidan gjekk Gunhild endå ein Gong til Presten. Me
måtte berge Guten; Presten laut finne på Råd. Ho
tala lengi med han; fortalde Sogur og Segnir um fleire

SIDE: 170

som hadde narra den Vonde; Presten visste au um at
slikt var hendt. Men det var likevel rådlaust å vìta
um det no kunde hende. Det spurdest um so mange
Ting. Og det var fåe eller ingin av Prestane i denne
Tid, som hadde slik Magt imot den Vonde. Det einaste
Gunhild kunde få han til å lova var, at han skulde
tala med den Mannen som var seld -- um det skulde
finnast ei Råd. Det spurdest so mykje korleis Mannen
hadde lìvt; um han hadde synda av Tankeløyse og i Veikleik,
eller um sjølve Viljen hans var vond, so han ærleg
fortente å koma i Kløane på den Vonde.

Frå den Stundi hadde Gunhild ei ny Byrd å bera:
ho hadde ikkje berre selt Guten sin; men ho hadde gjort
alt sitt til at han ikkje kunde bli frelst heller. Tvo Gongir
hadde ho selt han til den Vonde. Ho hadde slengt
han på Gata millom Folk der han ikkje kunde læra anna
enn vondt; og so hadde han vorti ein Villstyring so
fæl, at han knapt kunde få Nåde berre for sine eigne
Syndir!

Ho tenkte yvi alt det som denne Sjømannen hadde fortalt.
Og når jamvel slik ein Matros hadde funni Bård
villare enn vanlegt, so kunde ein vìta at det ikkje var
Småting det galdt. Den 17 -- 18 Års Guten måtte vera
øydelagd.

Det verste var at han hadde vori Kvinnesvikar. Liksom
Far hans. Dåra Kvinnur; mange Kvinnur. Gunhild
tenkte på seg sjølv. Ho visste kva det hadde på
seg for eit ungt Kvende å koma ut i slikt. Og for hans
Skuld hadde mange misst Livsens Vonir; for hans Skuld
leid mange den verste Naud. Kor mange Våbønir låg
det ikkje alt og brann yvi hans unge Nakke; kor dyrt
han visst var forbanna av desse mange vonlaust ventande
som han med kåt Hug hadde skjemt. Ho gjekk
att og fram i den store Stogo og vreid sine sveittande
Hendar; stana og stod lange Stundir og stirde, ende ut i
Lufti eller ende inn i seg sjølv; for i sine eigne Tankar
livde ho no og ikkje i Verdi.

SIDE: 171

Med ein Gong blenkte det upp att for henne, at når
alt kom ihop, so var det ho og ikkje han som hadde Skuldi.
Han kunde ikkje hjelpe at han var slengd på Gata millom
Herke og hadde lært alt stygt; dei som banna honom
gjorde Urett; dei skulde banne henne. Ho var Syndaren.
Men ikkje ho heller; han der heime, Bård Nes, han som
hadde øydelagt henne, han var Syndaren; på hans
Hovud skulde alle desse Våbønir samle seg; han skulde
lide for alt som var hendt; for seg sjølv, for henne, for
Son hennar; for alle dei unge sund-rivne Liv; for dei
Barneborn som no gjekk rundt i Verdi og leid vondt og
lærdest upp til vondt; Skuld på Skuld ut igjenom all
Verdi, ut igjenom alle Tidir, alt til Domedag ...

Men Guten, Guten, han var skuldfri; han måtte bli
frelst. Berre han vilde koma. Tidi var snart ute; ho
kunde telja på Dagar no. Ho gjekk upp til Presten og
gav han Pengar for at han skulde beda for Son hennar
Morgon og Kveld. Og so beda framifrå vent um godt
Vêr næste Sundag i Kyrkja. Og Presten bad. Og det
vart godt Vêr. Vinden snudde seg endå Laurdags Kvelden,
fyrr Kyrkjebøni vart haldi. Då fekk Gunhild ei
sterk Tru til denne Presten; han måtte vera rette Mannen
til å slåst med Djevelen.

Gunhild var sterk; men ho kjende godt at ho for kvar
Dag veikna. Endeleg ein Dag kom Mor Judit upp til
henne. Den gamle sette eit høgtidslegt men blidt Andlit
upp, og Gunhild skýna strakst at ho hadde gode Tidendir.
Dei gjekk som ein brennande Styng igjenom henne: "han
er komin?" kviskra ho. "Fort! fort! er han komin?"
bad Gunhild. Det kunde då hende det.

Gunhild upp og vilde ut. Det kom ei Uro yvi henne,
liksom ho var meir rædd enn glad. Men Judit meinte
det hasta ikkje. "Kor då? er det noko i Vegen?" -- 
Nei; ikkje det. Men det kunde hende at han likso snart
kom til henne som ho til honom. "Er han her? fort!
fort!" -- Det var ein Feber yvi Gunhild, so Gamla vart

SIDE: 172

teki med. "Både han og Kona hans!" sagde ho med
ein stor Smil. "Å for eit fagert Par!"

Hjarta banka i Gunhild so ho laut setja seg. Ho drog
Anden fleire Gongir djupt og kunde ikkje koma seg til
å tala; Judit vart reint rædd. "Lat dei koma!" kviskra
Gunhild. "Tòler De det?" spurde Mor Judit. "Lat dei
koma!" sette Gunhild i og vart utòlug. Mor Judit drog
seg ut; snart høyrde Gunhild Stìg av fleire komande ...
Døri gjekk upp. Ho drogst fram imot deim som av ei
framand Magt; såg deim ikkje; men liksom gjenom ei
Skodd skimta ho ein stor staut Gut med eit svart digert
Hår ... Gunhild flaug fram og vart uppteki millom
sterke, mjuke Armar; ho skalv og ho grét og fann inkje
Ord for seg. Men Bård sagde: "eg visste eg skulde
finne deg ein Gong. At eg fann deg no, det tek og som
eit godt Merke." Anna undrast på, at dei ikkje vart
helsa velkomne; skulde Gunhild ikkje like at ho fann
Son sin gift?

Dei sette seg; Gunhild midt imillom dei tvo unge. Og
ho glytte upp til deim, men torde ikkje sjå deim i Augo;
Hjarta glødde i henne av Elsk til denne Son sin, som ho
fann forunderleg staut og ven. Det var eit sterkt, greidt
Andlit med noko varmt og fust yvi sine ungdomsmjuke
Drag; han minnte um hennar Folk meir enn um Nes-Folke.
Og Anna! Noko so ljost og fint hadde Gunhild
aldri sétt; for henne som gjekk her nedkvævd av fæle
Minne og rædde Tankar syntest ho som ein Engel ifrå
Himilen. Ho treiv henne til Slutt i eit stort Tak og drog
henne tett inn til seg; det var som ho søkte Frelse hjå
henne. Bård sat og såg på og smilte, byrg og gild;
no tottest han vera ein Gong til so trygg på at han åtte
den beste Gjenta på Jordi. Og han reiste seg i si store
Glede og drog ein djup, sæl Sukk: "no skal me lìva Mor!"
sa han.

Og han fortalde, halvt ålvorsamt og halvt skjemtande,
at det var Anna som hadde gjort han til Menneskje. "Fyrr
var eg ingin Mann; eg var ein Varulv. Ei Trollkjering
hadde kasta Dyreham på meg; eg gjekk der so vill som
Varg i Skog og øydelagde alt eg såg og meg sjølv med.

SIDE: 173

Nå! no er det slutt. Den vesle Prinsessa der hev frelst
meg; og no hev eg funni Mor mi; no hev eg alt som
skal til for å lìva godt og vel; og no tenkjer eg me skal
få det godt alle." Anna lagde seg sæl inn til han; han
smilte lystigt til Mor si.

Tvifald vondt var det for Gunhild no. Der stod Guten
ung og sterk og glad, med Live framfor seg; det stygge
og vonde hadde han stridt igjenom, det gode og sæle hadde
han etter; no var han framfødd; no skulde det byrja; og
so, i same Stundi, kom ho, Mor hans, yvi han som ein
svart Lagnad, med Likferdsbod, med Gravklokkur, med
det fælaste av alle Bòd: um nokre Dagar skal du ut av
Live; um nokre Dagar skal du ut or di nyreidde Brudgomsseng
og beint til Helvites Avgrunn ...

Dei tvo unge stod der som avdåmde. Gunhild bleikna
burt for deim, treiv um seg i Lufti og seig i Uvìt. Kva
i Guds Namn var tids?

"Ho vart visst altfor glad," sagde Bård." Ho døyr
vel ikkje?" spurde Anna. "Nei," meinte Bård. Dei
hadde lagt henne upp på ein Sovebenk og dynka henne
kring Panna med kaldt Vatn; snart etter vakna ho. Anna
kom mest på Gråten, då den gamle slo Augo upp att
"Kjære, er det noko som fell deg tungt?" sagde ho. Gunhild
såg på henne med stive urolege Augo og tagde.
Endeleg braut det fram som ein Sukk: "stakkars Barne
mitt; stakkars Barne mitt!" Anna Svar var ikkje å få.

Bård tok til å undrast. "Kor er det med deg, Mor?"
spurde han. "Du må ikkje sjukne frå oss no, når me
hev funnist og skal hava det godt!" Ho varde for seg
med Handi. "Ikkje no, ikkje no," bad ho; "ikkje no!
Sidan! å Herre Gud, sidan!"

Bård og Anna såg på kvarandre. Det kom som eit
vondt Varsl yvi deim, dette, og gjorde deim uglade. Gunhild
laut åt Sengi. Der låg ho ei Stund med Hendane
ihop yvi Panne og Augo; so sagde ho at ho vilde sova,
og Bård gjekk ut. Anna sat hjå henne; Gunhild seig
etterkvart av i ein Døs.

Um Natti sat dei uppe og vakte. Gunhild hadde Feber
og var uroleg. Ut-yvi Midnatt vart ho verre og tok til

SIDE: 174

å ørske. Ingin av dei unge fekk Meining i det ho sagde;
men at ho hadde noko på seg, det skýna dei. Det var
underlegt for desse tvo glade Ungdomane å koma frå
Bryllaupsståk og Elsk og inn i ei Sjukestogu; men endå
fælare vart det ved dei gåtefulle Ordi som her kom deim
til Møtes som ei Maning um å hava Mistru til all jordisk
Sæle. Rett som det var kviskra Anna: "det er deg,
ho talar um." Og den unge Kona vart bleik som Bast.
Bård lydde etter:

" -- -- Eg segjer deg, Bård ... du skal tru meg!
spýrr ikkje! spýrr ikkje. Kann du tenkje slikt um di eigi
Mor? -- -- Nei, nei ... slikt hender ikkje ... slikt
 -- nei." Jamring og Uro. "Kva i Jessu Namn kann
det vera," sagde Bård. Anna stirde uroleg på han.
Um ei Stund kom det som eit Skrik:

"Gakk til Presten, segjer eg! -- den unge Presten; han
er sterk. Um tie Dagar er det slutt ... då -- då -- ."
Den sjuke tok til å skjelve og prøvde å reise seg: "gakk
til Presten! høyrer du?" Ho seig på nytt av i lang, uroleg
Jamring.

Anna såg på Bård; han var likso bleik som ho. "Kva
kann det vera?" kviskra Anna. Han riste på Hovude.
Anna kom og sette seg på Fange hans og klengde seg
tett inn til han. "Eg vert so rædd," jamra ho stilt. "Det
kann ikkje vera noko," svara han uroleg.

Sidan kom den sjuke med meir um det same. Dei sat
og lydde og kunde høyre Hjarto åt kvarandre slå. Anna
drog seg fastare inn åt Mannen sin, liksom eit Barn som
fæler. Bård tenkte med seg: denne Kona kann vìta meir
enn nokon trur. Ho ser ut til å kunna hava Synir! "Gakk
til Presten ... um tie Dagar er det slutt" ... Skulde han
døy? Visste ho at han skulde døy? Var det det som gjorde
henne sjuk i Staden for glad, no då ho fekk sjå att Son
sin? -- Nei, nei, nei. Der var ikkje Meining i slikt. Det var
Tull. Sjuke Draumar. Ingin kunde bry seg um slikt. Og han,
ein ung frisk Kar; Snakk. Ho var sjuk, ho Mor stakkar.

Gunhild vart rolegare. Utpå Morgonen sovna ho. Dei
unge tok seg Vonir av dette.

SIDE: 175

Men ho sov ikkje rolegt. Um ein Times Tid vakna ho
med eit sterkt Skrik, flaug halvt upp og var reint som
frå seg.

Anna kasta seg inn til henne og trøysta og bad, grét
og trøysta og bad henne vera roleg; dei var hjå henne
båe tvo. Bård vart støkkt; tvo so fortryllte og forskræmde
Augo hadde han aldri sétt, som dei Mor hans
no sette på han. Det var det reine stirande Vanvit.
Endeleg var det då som dei løyste seg. Dei drog seg
ihop og fekk Feste. "Er du der?" stunde ho. "Ja Mor;
ver ikkje rædd for meg," sagde Bård. Ho strauk seg
yvi Augo, riste på Hovude, seig ned på Puta att og
kom i svær Gråt. Anna sat og strauk henne kjælande
med Handi yvi Hår og Kinn og grét med henne. "Sov,
sov; me skal vaka," bad ho. Gunhild grét meir; det var
som ho tinte under denne Kjærleiken og under dette
mjuke, varme Mæle. Ho grét seg trøytt og sovna på
nytt; og då fekk ho ein god Svevn.

Ut på Ettermiddagen sat ho uppe. Bård vilde ho ikkje
hava inne; men ho totte ho hadde godt av å hava Anna
hjå seg. Ho sat og klappa og strauk henne som eit kjært
Barn og vart liksom rolegare ved det.

Skulde ho segja henne si Naud? Nei nei; det stakkars
Barne, ho vilde bli vitskræmd, røme frå henne som
frå ei Trollkjering ...

Men segja det til Bård orka ho ikkje heller. Han, den
sæle Ungdomen, som var so glad for han hadde funni
Mor si ... Men segja det måtte ho. Ho sat og braut
seg med dette, so ho hugsa mest ingin annan Ting. Presten?
Segja det til Presten og lata Presten segja det til Bård?

 -- Nei; uendeleg mildt og mjukt laut ein segja slikt.
Presten kunde ikkje det; på den Måten. Han kom til
å vitskræme Guten.

Ljuge? Segja noko men ikkje alt? -- Ja! Det vilde
ho. Ho vilde segja at ho hadde drøymt. Drøymt at han
skulde døy; og at ho alltid hadde vori sanndrøymd. Ja!
det vilde ho gjera! Men når so Bård kom til Presten?
Presten visste meir, han. Ho hadde sagt Presten for

SIDE: 176

mykje. Og dersom ikkje Bård fekk vìta Sanningi, so
kunde kannhende Presten inginting gjera.

Nei; ho laut segja alt. Det fanst ikkje Råd. Men ikkje
i Dag. Ho var for veik i Dag. I Morgo; i Overmorgo;
ein av Dagane. Det var nokre Dagar att enno; det hasta
då ikkje so. Det var best for Guten å vente. Kvi
skulde han gå i den Rædsla lenger enn Naud var? So
slo ho seg umsider til Ro.

Ho bad Anna gå og leggje seg. "Eg er betre no; i
Natt kann Gjenta vaka." Anna var mest klar av Svevnløyse
og Trøyttleik; ho gjorde som Gunhild bad.

Det kom ein Dag etter den Natti; Gunhild var endå
for veik. Bård kom inn til henne stundom; når ho
såg han var det ikkje Tanke um å tala.

Bård på sin Kant gjekk i løynleg men tung Otte.
Det kvakk i han kvar Gong han såg ei Likferd; og når
Klokkune gjekk, var det som dei ringde yvi honom. Um
det no var so at han skulde døy! -- døy no! døy ifrå
alt! -- Og slikt hadde so ofte hendt. Han kjende Hjarta
kolne i seg.

Men når han såg Mor si, kunde han ikkje spyrja.
Ho såg so veik ut, og han vilde ikkje synast rædd.
Men ein Støkk fekk han for henne. Kva var det den
bleike Kona gjekk her og gøymde på under sitt svarte
Skaut? Var ho ei Spåkjering? Hadde ho Synir? Var
det det som låg og glødde på Botnen av desse store
myrke Augo som stirde so stridt?

Dagane gleid, uendeleg smått, og endå skræmeleg
fort; Bård gjekk som i ein Likferdsgard. Alt var stilt
og tagalt; alle Andlit bleike; alle Augo sorgslørde. Anna
leid vondt i all denne Uhyggja. Ho spurde Gunhild og
fekk inkje Svar; ho spurde Bård, men han slo det av
i anna. So lagde det seg yvi henne som ei Tyngd; ei
Gåte. Var det noko som vedkom henne? Kvi sat den
sjuke so tidt og strauk henne yvi Håre og sagde "stakkars
Barn"? Var ho komi her hit og skulde lide noko
vondt?

Den sjuke vart meir og meir forunderleg. Rett som
det var kvakk ho upp og skreik: "bed Bård koma!" og

SIDE: 177

strakst etter jamrande: "nei, nei; eg kann ikkje, eg kann
ikkje!" Eller ho bad Anna sende Bòd etter Presten;
men i næste Stundi fekk det vera att. Stundom kom ho
med underlege Spursmål, eller med ville fæle Sogur som
ho fortalde med slikt Ålvor, slik Uro; so bad ho Anna
fortelja Sogur av same Slage og spurde henne ut um alle
Ting i deim, liksom det vedkom henne! Ender og Gong
sat ho i Sjølvgløymsle og mulla uhyggjelege Ting um den
Vonde, um å narre den Vonde ... Anna vart rædd
denne bleike Kona og trudde meir og meir at ho ikkje
var klok. Det torde ho ikkje segja; dess meir forpint og
rådlaus kjende ho seg.

Det var tri Dagar att av dei tie. Då heldt ikkje Bård
det ut lenger. Han gjekk inn til Mor si og spurde henne
ålvorsamt, um her var nokon Ting tids. Han fortalde
henne det som ho hadde sagt då ho låg sjuk, og um
dei Tankane han hadde teki av det. Gunhild sat og
gøymde Andlite; han kunde sjå at det gjekk Skjelte-ridir
gjenom henne; men ho svara ikkje. Då vart han rædd.
"Svara meg, Mor. Skal eg døy?" sagde han. "Eg
gjeng her og sjuknar burt av Uro; eg fær ikkje Fred
korkje Natt eller Dag; seg meg at eg tek i Miss! seg
at eg ikkje skal døy; at det er berre sjuke Innbillningar
av meg! Seg det, Mor! eg bed deg! -- for eg kann
ikkje døy no." Gunhild svara ikkje; berre sat og vreid
seg. Sistpå sprang ho inn i Soverome sitt og stengde
Døri. Bård høyrde at ho stunde og bar seg der inne
liksom ho hadde vondt.

I si Sjælenaud gjekk Bård til Doktaren. Doktaren
sagde at han var frisk som ein Fisk; "og du døyr ikkje,
 -- utan det skulde vera so laga." "Men eg vil ikkje
døy!" sagde Bård. "Hyss, Gut," svara Doktaren." Er
det Guds Vilje, so lyt du bøygje deg." Guds Vilje! Kor
kunde Gud vilja slikt! Ikkje den verste i Verdi kunde
vilja det ...

Han gjekk til Presten. Ikkje til den unge, men til
den gamle; den som han kjende. "Kann slikt vera Guds
Vilje?" spurde han. "Me kann inginting vìta," svara
Presten. "Guds Tankar er ikkje våre Tankar og hans

SIDE: 178

Vegar er ikkje våre Vegar; og so høgt som Himilen er
yvi Jordi, so høgt er hans Tankar yvi våre Tankar og
hans Vegar yvi våre Vegar." Bård fór hjelpelaus på
Dør. Kva brydde han seg um Guds Tankar og Vegar?
Han vilde lìva, lìva; han vilde lìva! han vilde ikkje
døy! Det var Synd å taka Live hans no; Synd mot
honom, Synd mot Mor hans; Synd mot den unge Gjenta
han hadde fest til seg; han vilde ikkje døy!

Men med kvar Time som gjekk vart han meir uroleg.
Anna såg at han var i stor Naud. Og ho lagde seg
gråtande inn til han og bad han fortelja kva det var.
"Eg hev det so vondt," sagde ho; "for eg er so uroleg
og fær inginting vìta." Då sagde han henne det. Ho
trøysta han so godt ho kunde. "Mor di er sjuk," sagde
ho; "og det er lite sætande, kva sjuke Folk drøymer ihop."
Men i Grunnen var ho likso rædd som han. Dei klyngde
seg inn til kvarandre, og heldt liksom kvarandre fast.
"Du må ikkje døy!" bad ho; "eg vil ikkje døy!" jamra
han; "bed til Vårherre for meg, du; du er so god og
fager; deg må han høyre!"

Dagen var komin. Idag fyllte Bård sitt attande År.

Gunhild låg inne og var sjuk. Bård sat i Rome ved
Sida bleik og rådlaus; Anna gjekk uroleg frå den eine
til den andre og freista fåfengt å vera til Hjelp. Ho
bad Bård halde seg inne; det var liksom tryggare, det,
totte ho, helst på slik ein Uvêrsdag som denne. Bård
tenkte det same og sat. Men strakst etter fann han, at
inne var likso utrygt. Ein Ljonstråle kunde koma sprettande
og sprakande og sløkkje han ut som eit Ljos; Stormen
kunde auke på og taka med seg Huse. Og det
verste av alt: det hadde hendt, at friske, sterke Folk seig
daude ned der dei sat; og ingin visste kva dei døydde
av. Han gøymde Andlite i Hendane. Gong etter Gong
spurde han Anna um han kunde koma inn til Mor si.
Anna riste på Hovude. "Ho vert meir og meir ør."
"Kva talar ho um?" spurde Bård. "Eg skýnar det ikkje,"
sagde Anna; det er so fælt. Det er Vitløyse. Å Bård,

SIDE: 179

eg trur det er vonde Draumar og Innbillningar alt ihop."
I det same høyrde dei Skrik derinne. Dei skvatt upp og
lydde. "Bård! Bård!" høyrdest det jamrande frå Mori;
 -- han inn. Anna vart standande som fortrolla; ho rette
seg fram og lydde med Augo og Øyro, med den opne
Munnen som ikkje torde ande; men Inkje var høyrande.
Det kom burt i Kviskring, i Gråt, i Stynjing og Bøn, i
Jammer ... Herre Gud, kva kunde det vera. Og det
varde so lengi. Det vart aldri slutt. Stundom stansa
det; og Anna høyrde kor Bård mana på, i aukande Uro,
meir og meir utòllegt. Det var nok slikt som ikkje rett
lét seg fortelja ... Endeleg døydde det av i låg Kviskring;
so braut det upp att i rædde Rop: "Nei! "Nei!"
"Seg det! seg det!" bad Bård; "lat det vera so vondt
det vera vil; eg må vìta det!" "Nei, eg kann ikkje!
Gakk ifrå meg!" ropa Mori. "No gjeng eg ikkje, fyrr
eg fær vìta det," svara Bård; Mæle hans lyddest so
strengt at Anna skalv ved det. So vart det stilt ei Stund.
Då sette Bård i og skreik. Eit langt vitlaust Skrik;
Anna kunde ikkje vente lenger; der inne var i denne
Stundi Domen hennar sagd; ho sjaka inn med skjelvande
Kne; Barmen kjøvdest av Fælske. Og der stod Bård;
med Hendane i Håre; stirande, bleik, rådde liksom
ikkje med seg; men Mori låg nedgravi millom Høgjend
og Lakan og skalv, so det såg ut som Sìnedrått. Anna
kava med å få upp Mæle, men kunde ikkje; ho snikte
seg burt til Bård og nappa han i Armen og kviskra:
"kva er det?" Då vektest han; skar i med ein stygg
Lått og svara: "eg er seld til den Vonde!"

Anna seig i Kne framfor han; ho trudde ikkje sine
eigne Øyro; "kjære, seg ikkje slikt; du meiner det ikkje;
du veit det er ikkje sant! Kva vondt hev du gjort, at
slikt skulde hende?" -- Det var som det grét i han; og
han svara med eit Mæle ho ikkje kjende: "Mor mi selde
meg fyrr eg vart fødd."

Anna stod rådlaus. Det svimra og svartna for henne.
Ho sprang burt til Sengi, treiv Gunhild i Armen: "det
er Lygn! slikt hender ikkje! det er Lygn!" Men Gunhild
slo upp eit Par Augo so fulle av Jammer og Pine

SIDE: 180

som ho alt var fordømd. Og ho sagde til henne: "kann
du no frelse han, du Guds Engel, so gjer det; for eg hev
gjort som han segjer; og Tidi er ute i denne Natt!"

"Gakk til Presten, den unge Presten," hadde Mori sagt.
Her var ikkje anna å gjera.

Bård kjende seg ikkje sjølv; han var vortin ein annan.
Dette å vera seld; å ikkje eiga seg sjølv; vera utan
Rett og utan Vilje liksom ein Ting, so når Eigaren kom
so laut ein fylgje, liksom Sauen som gjeng på Vollen og
ét grønt Gras og er glad, og so kjem Slagtaren! Um ei
liti Stund vil Jordi klovne; og lange kvasse Kløar vil
koma krøkjande ...

Bård flaug gjenom Stormen som ein skræmd Fugl.
Og han kom stupande inn på Prestekantore med Augo
i Hårgarden og gapande Munn: "frels meg, Prest!"
Presten skvatt upp; Mannen måtte vera galin. Men so
fekk han vìta at det var Bård, Son åt den bleike Frua.
Og han liksom nikka til seg sjølv: endeleg kjem han.

Han fekk Bård so vidt til Ro at han kunde tala. Og
so tok Bård til å fortelja. "Men det eg her fortel,"
sagde han, "må ingin vìta!" "Det du skriftar for meg,"
sagde Presten, "fær ingin vìta utan Gud." "Um det so
var det verste av alt?" -- "Um det var verre enn det
verste."

Og Bård fortalde. Men med ein Gong flaug han upp.
"Her er ikkje Tid til langt Drøs; seg meg, Prest, kan du
mana den Vonde?"

"Du veit ikkje kva du snakkar no," sagde Presten.
"Jau dessverre," svara Bård. "Idag, i denne Kveld kjem
han og vil hava meg; for han eig meg; han hev kaupt
meg ..." "Hev du, som er so ung -- ?" "Ikkje eg,
men andre! andre hev selt meg!" -- "Andre? Kven
andre kunde selja deg?" spurde Presten forbina. Bård
létst ikkje høyre.

"No vil eg spyrja deg," heldt han fram, "gjeld den
Handelen? Hadde andre Rett til å gjera slikt med meg?"

 -- "Retten skal me ikkje tala um," sagde Presten. "Men

SIDE: 181

um Handelen gjeld, det stend på kven desse andre var."
"Det var ... men er det visst at ingin fær vìta det?"
 -- "Tvilar du?" -- "Å nei; det er sant ... Ja det
var ... det var Mor mi."

Presten glodde. Var slikt Råd. Kunde eit Kvende
koma so langt? Kunde ei Mor selja sitt eigi Barn? Stod
det ikkje skrìvi, at det er Uråd at ei Mor kann forgløyme
Barne sitt? I Sanning: Mannahjarta var ein fæl og forskræmeleg
Ting, fullt av stygge Gåtur og Løyndomar,
mett med ugudelege Hugdrag og djevelske Lystir; men
slikt hadde han endå ikkje tenkt. "Fortel," sagde han til
Bård. "Er dette sant, so må det vera ei syrgjeleg Sogu.
Fortel og gjev deg Tid; um den Vonde kjem, so kjem han
ikkje utan ved Midnatt."

Bård vart rolegare og tok til å fortelja. Han fortalde
alt det han hadde høyrt av Mor si; og so fortalde han
um seg sjølv. Og som han sat der og fortalde, mintest
han fleire Ting, snart eit og snart anna, som han sjølv
hadde røynt, og som han no forstod måtte ha vore Minningar
og Åtvaring um det han hadde i Vente; det var
mest Draumar og slikt. Fyrr hadde han ikkje lagt Merke
til sovori; no fortalde han det i stor Rædsle, og det voks
og vart reint forunderlegt, teki på denne nye Måten.
Og Presten trudde meir og meir på det han fortalde,
og myrkna ikring sine harde Augo; Make til fælt hadde
han aldri spurt.

 -- "No veit du alt, Prest," sagde Bård; "seg meg no
for Guds Skuld, um ein slik Handel kann gjelde." Presten
tagde ei Stund. So svara han: "Ja."

Bård hadde nok tenkt so sjølv; og likevel var det fælt
å høyre det stadfest av ein Mann som visste det. "Nei,
nei," bad han; "det er ikkje Råd! slikt kann Vårherre
ikkje tillata."

"Du vil ikkje meistre Gud?" spurde Presten. "Vil du
segja til Gud: det og det er rett og det hev du Løyve
til; men det må du ikkje gjera? Vil Krukka lære Pottemakaren?
vil Skapningen skrive Skaparen Lovir?" Bård
kjende seg skamfull; "nei, nei, ikkje so," sagde han.
"Men eg forstend ikkje -- "

SIDE: 182

"Forstend! forstend!" hermde Presten i heilag Harm.
"So du vil forstå Guds Tankar? Du vil gjera deg vis
yvi Guds Rådir! Du, Makken i Moldi, du Krek som
ikkje er verd at Herren skal treda deg med sin Hæl, du
rotne Kar fullt av Synd og Ufysedom, du som i kvar
einaste Stund av ditt Liv hev fortent Helvite tusund
Gongir med dine stygge Syndir du vil gjera deg vis yvi
den heilage i Himilen og forstå hans Vilje? I Sanning:
um Djevelen stod fram i denne Stundi og tok deg livs
livande, du hadde ærleg fortent det."

Bård vart rædd. Slikt hadde han ikkje tenkt; og so
myndig Tale hadde han aldri høyrt. "Eg meinte det ikkje
so," sagde han spakt; "det var berre det, um ei Mor
kunde hava Rett ..."

"Du skal ære Far din og Mor di," sagde Presten; "og
ikkje hev du Lov til å døme deira Gjerningar, kor underlege
du so kann synast dei er. I Grunnen er du ikkje
verre farin du enn me andre. Gjenom Arvesyndi er me
selde til den Vonde alle ihop. Du negtar å godkjenne
det Mor di hev gjort? Likso godt kunde du negte å
godkjenne at ho hev fengi og født deg; for det gjorde ho
og utan å spyrja deg. Agta deg, Gut, og tenk deg um!
Alt det du fær i Arv av dine Foreldre skal du taka imot
som det kom ifrå Gud, taka det som ei Guds Gåve
eller ein Guds Straffedom; Synd, Sjukdom, Daude, alt
må du taka; og klagar du, so klagar du imot Gud som
hev skapt deg! Kvart Barn som vert født er født i Synd
og Guds Unåde, er Djevelens Barn og Eignalùt; og ingin
kann klaga um han vert fordømd, men må prise Guds
Visdom og Rettferd i sjølve Helvite; for Helvite er vår
rette Arv, og der høyrer me av Natturi heime. Men den
som vert frelst, han vert frelst av Guds ufortente Nåde,
og ved eit Under som er yvi all Forstand, so sjølve Æva
ikkje vert for lang til retteleg å takke Gud for slik ei
uforskyld Velgjerning; men den som gjeng til Helvite må
segja: visseleg nyt eg no min Rett og det eg hev fortent;
men Guds Rettvise og Heilagdom er utan Ende!"

Bård seig meir og meir ihop der han sat. Han hadde
aldri visst dette.

SIDE: 183

"Og du," heldt Presten fram, "må meir enn andre
tegja og bøygje deg for Guds Rettferd, du som i all di
Tid hev livt i Synd og Ukjurskap, og rett gjort deg fyri
med å vera Guds Vilje imot! Ver viss på det: då
Gud gav Mor di Magt til å gjera denne Gjerningi mot
deg, då såg han fyriåt, at du vilde verte ein ugudeleg
Mann som vilde fortena verre Uferd enn dei fleste; og
då gjorde han deg berre din Rett, då han lét deg gjeva
den Vonde i Vald."

"Men ... men ... Anna? kva serskilt vondt hev ho
gjort?"

"Um ho hev gjort noko serskilt vondt kann me ikkje
vìta, men det veit me, at hev Gud sendt henne dette, so
hev han sétt at ho trong um det til sin Sjælebate."

No visste ikkje Bård meir. Han kjende seg upprådd.
"Skal eg fara til Helvite i Natt?" spurde han
hugsprengd.

Presten tagde og såg på han. Og då han tottest sjå
at den unge Mannen var mykt, sagde han:

"Um du fór til Helvite, so hadde du Inkje å segja.
Men liksom det elles er Guds Vilje at so mange som
mògeleg riv seg ut or Satans Kløar og narrar den Vonde
for Sjæli si, soleis må det og for deg vera rett å prøve
å finne Frelse, endå um den Vonde hev sterkare Rett
på deg enn på Fleirtale. Men skal du verte frelst, so
må du fyrst bøygje deg ålvorsamt i ditt Hjarta for Gud
og gjeva deg heilt ut i hans Vald ..."

"Ja, ja! eg vil! eg vil!"

"Bøygje deg for Gud og vedkjennast, at kva han so vil
gjera, so er han den rettvise og heilage, men du Syndaren
som ingin annan Ting fortenar enn Helvite."

"Ja, ja!"

"Han er den som hev all Retten og all Magti i Himilen
og på Jordi; so at um du var den største heilage, og
han vilde fordøme deg, so gjorde han berre Rett i det;
og du hadde ikkje anna å gjera enn å bøygje deg og
prise hans Namn, men skjemmast yvi din eigin Armodsdom,
og hugse, at du mot honom var mindre og mindre
verd enn det armaste Krèke er mot Leviatan."

SIDE: 184

"Ja." ...

"Og du må beda um Nåde for alle dine Syndir, men
serleg for den som er den verste av alle: at du hev
tenkt trassige Tankar mot Gud og sjølv prøvt å vilja
forstå og døme hans høge Tankar og Råd og hans vise
Vilje."

"Eg bed, eg bed ..."

"So og for den Syndi som deretter er størst, at du hev
tenkt vonde Tankar mot dine Foreldre og serleg mot Mor
di, som du ingin Rett hev til å døme, men er skyldig
til å elske, ære og lyde, endå når ho gjev deg den
Vonde i Vald."

"Ja, ja ..."

"Ærlegt og friviljugt må du bøygje deg i ditt Hjarta
for Gud og for dine Foreldre og tenkje: eg åleine er
Syndaren; eg hev fortent alt vondt i Tid og Æve; de
gjorde Rett då de dømde meg til dette, og eg ærer dykk
av all mi Sjæl; men vil du, store, ævuge Herre Gud! av
din ufortente Nåde frelse meg, so vil eg all Tid vera
din trufaste Tenar og takke deg gjenom alle Ævur, av di
du var meg so uendeleg god."

Stormen dura kring Huse; Tuting og lange Tonar
høyrdest, og Portar og Fløyar skreik; det var greidt at
Uvêre voks, og dette totte Bård var eit vondt Merke; i
slikt Vêr rådde den Vonde framifrå. Han lydde på
Presten, men attåt på Stormen; og di meir den voks,
di mindre kunde han samle. "På Kne!" ropa Presten,
medan det ylte gjenom Huse; "på Kne! og bøyg deg
for Gud!" Bård lagde seg på Kne, endå det fall stivt;
og han ropa som yvigjevin: "eg bøygjer meg i mitt Hjarta
for Gud; han hev Retten ..."

" -- for Gud og for dine Foreldre!" retta Presten strengt.

"For Gud og for mine Foreldre; dei hev Retten og
Magti til å gjera med meg som dei vil; men eg er
Syndaren, og eg hev fortent det; og um dei sender meg
til Helvite, so vil eg prise deim for deira store Nåde og
alltid vera deira trufaste Tenar ..." han såg tryllt upp.
"Er det so?" spurde han.

SIDE: 185

"Eg trur du meiner det rett. Gjev deg no i Guds Vald
og bed um Nåde."

"Eg gjev meg i Guds Vald og bed um Nåde," jamra
Bård i si store Naud. Og han spurde Presten: "er det
rett?" "Statt upp, Son min," svara denne. "Og no må
du frelse meg!" bad Bård i si Naud. "No skal me
gjera det me kann," svara Presten. "Gud fri deg so
sant frå alle dine Syndir!"

"Men," lagde han til; "at eg kann vera viss på at du
hev det rette Ålvor og meiner det ærleg, so lova meg
her med Hand og Munn, at so sant du vert frelst, so
skal du gjeva Tridjeparten av alt det du kjem til å få
etter Mor di, til den Kyrkja, der du vert frelst, -- Gud
til Ære og di arme Sjæl til Helsebot."

"Eg lovar det ... so sant eg vert frelst ... so sant
eg ventar Guds Nåde," sagde Bård.

Presten sette seg og skreiv. Um ei Stund lagde han
Papire fram og sagde: "her hev eg sett upp Gåvebreve;
skriv under." Bård tok Pennen og gjorde ein Kross;
Presten sette Namne hans til. "So i Guds Namn!" sagde
han og reiste seg.

Det var langt på Kvelden. Presten drog på seg Kjolen,
tok til seg ei gamal Bok som Bård såg på med stor
Glede; det måtte vera Svarteboki; so fann Presten fram
Kyrkjelykilen og ei Lykt og bad Bård fylgje seg. "For
Altare er me tryggare enn her," sagde Presten; Bård
såg at han var bleik. Dei gjekk.

Då dei var eit Stykke ifrå Huse, kom det tvo Kvende
fram or Myrkre og fylgde stilt etter. Den eine studde
den andre uppe, og dei hadde stor Møde med å vinne
seg fram. Det bar åt Kyrkja.

Det var uhuglegt Vêr. Og Gatune var tome og Husi
stengde; gjenom Storm-ylen høyrdest Sus og Marm frå
Sjøen liksom ein djup, hås Tone. Presten kunde knapt
koma fram for Kjolen sin; men Bård gjekk og heldt han
fast i Handi og tottest sjå den Vonde glytte fram med

SIDE: 186

Skinnvengir og Horn attum kvar Gavl. Han hadde aldri
visst at det var so langt til Kyrkja.

Endeleg var dei der. Presten sette Lykilen i Døri og
vreid upp; det sukka forunderleg i Låsen, og Gjengi
skreik. Innanfor var fælande stilt; men ei våt, tung
Steinluft stod imot deim som or ein Kjellar; og for kvart
Stìg gav det Attergny rundt alle Kvelvar og Krokar, so
det høyrdest som mange gjekk. Her lyddest Stormduren
fjernare, men holare og tyngre; det var som Toredùn attum
ein Bergås, men med lange Yl gjenom Gluggar og
Tårn. Bård kjende Kaldsveiten renne nedyvi Andlite
sitt, og heldt Presten i Handi med eit hardt Tak. Men
han kjende, at ho skalv, den Handi han heldt i.

Kyrkjegolve fekk aldri Ende. Det var som dei stod og
steig på same Flekken og ingin Veg kom. Kalde Gustar
strauk linnt imot deim; det kjendest som Kausing av lette
Hendar eller som Pust or usynlege Gap. Kvite Lakan
skimta fram og gøymde seg attum Sular og Murkantar;
og uppyvi deim, og rundt under Kvelvane, høyrdest liksom
kvævde Vengjetak. Det veike Lykte-ljose gleim ustødt
burt-yvi Stoleradine og vakte lange, urolege Skuggar som
flutte seg og flydde og mengde seg att med det store
Myrkre innmed Veggine.

Endeleg nådde dei Altare; no var dei framme. Bård
saup djupt etter Anden; på denne heilage Staden kunde
ein vel vera trygg, helst når ein hadde ein Prest med
seg. No kveikte Presten Altarljosi; bad so Bård leggje
seg på Kne innmed Altare. Bård so gjorde; der låg
han halvløynd attum Prestekjolen. Presten snudde seg frå
Altare og slo ein vid Krins kring seg i Lufti med Handi;
so gjorde han Krossteikne til alle Sidur og tok til å
beda. Han bad fyrst Gud tilgjeva, at han kom fram til
hans Altar med ein so syndig Mann, som i alle sine Dagar
hadde livt i Agaløyse og Vantru; -- "men no hev han
bøygt seg og gjevi seg i ditt Vald, og søkjer her audmjukeleg
din Nåde; difor bed eg for honom, og bed deg
av di endelause Miskunn um å frelse han i den store
Naudi han er i no, og å vera hjå oss båe i denne
Stund og berge oss båe, men honom iser, frå Djevelens

SIDE: 187

Magt og arge List." Og han bad lengi og fagert; bad,
vigde og lyste Fred.

Bård hadde godt av kvart Orde. Og han bad halvt
med. "Dang -- !" lét det stilt og mildt uppe frå Tårnet;
det var Klokka som slo; for Bård lyddest det som eit
Svar frå Vårherre. Men strakst etter ylte det stygt
upp-i ein Tårnglugg, liksom til Spott. Og Stormen tok
Tak; det drunde i Kyrkja, og ei ustød Banking høyrdest
i Veggine. Presten tok Boki og gav seg til å lesa. Det
var utan Tvil Svarteboki; Bård skýna ikkje eit Ord. Men
han hadde likevel so godt av det. Det lyddest so sterkt;
det måtte kunna skræme den Vonde. Men di lenger det
leid, di meir tok Presten til å skjelve i Mæle. No kom
det visst snart! Bård klengde seg tettare inn til Altare.
"Dang -- dang!" song det frå Tårne; men Stormen
bura so det knapt var høyrande; det var som dei gode
og vonde Magtine slost. "Les Fadervare no!" ropa
Presten; "no kjem verste Striden!" Då vart Bård rædd.
Han tok til å lesa; smått, for seg sjølv; men kom ikkje
ut; for han las gali. Tok på att frå nytt; men kom av
det i den femte Bøni. Kor det dura der ute. Kven var
det som banka i Veggine tru? Og all denne underlege
Murring og Surring ... var det Smådjevlar som hadde
tenkt å leike seg med han i Kveld? -- Dei sat der langt
bak, på Stolryggine, i Radir; liksom Ulur, liksom Kattar;
han tottest sjå deim; han tottest kjenne kor Augo deira
glodde fram or Myrkre som gul Eld. Rome var fullt av
Skrymt; av Djevlar som sat og lurde; som sat og kvesste
Kløane og beit seg i Ragge; dei venta! dei passa på!
Han las Fadervåre upp att og upp att, og samla ikkje
lenger anten han las gali eller rett. Og Presten messa;
messa so det kvein; Tonane kraup rædde ned gjenom
Kyrkja og støytte mot Veggine; kom so endå ræddare
attende.

Hu, kor det knast. Var det den Vonde som kom upp
gjenom Golve? Det lukta brennt; det lukta Svåvel ...
Han slo båe Armarne kring Altare og klengde seg fast.
Forunderlegt! det var som Kyrkja sokk! Nei; ho stod.
Nei; ho stod ikkje. Ho løyste seg frå Grunnen; ho

SIDE: 188

duva; ho dreiv som eit Skip i Have ... "Dang!" song
det varslande og vedkjømelegt liksom langt burte i ein
Bergås; "dang! dang!" "No vere Gud hjå oss," sagde
Presten. Han tok Messeserken på seg og slo Teikn i
Lufti. "Bed Gud fri deg for dine Syndir! for no vil dei
tyngje mest," sagde han. Og Bård bad. Presten tok
Kalken i Handi og heldt fram fyre seg; so tok han til å
syngje med skjelvande Mæle um Jesus Kristus som dreiv
Djevlar ut og let deim fara inn i Svineflokken ved Genesaretsjøen.
Bård tenkte fælin på alle sine Syndir,
frå dei fyrste, då han leika Kjærast i Gata med Gjentungar,
slost med Gutane og gjorde Ustykke mot Ferdafolk,
til dei siste, då han fór ute til Sjøs og var Villgast,
skamslo Folk og drakk og øydelagde Gjentur ... Deira
Våbønir og Klagemål vilde høyrast i Himilen no, kannhende
sterkare enn alle hans Bønir.

Det gjekk ein Dùn gjenom Kyrkja som av eit tungt
Fall. Bård kvakk upp; klora seg fast i Altare so Fingerendane
sveid: "no kjem han!" Det bura og braka;
det knaka og knast; han kjende tydeleg at Kyrkja ikkje
lenger stod på fast Grunn ... Og under i Golve og
rundt i Veggine klora og krafsa det liksom av Kløar; Liki
nede i Kjellaren dunka tungt i sine Kistelòk; dei venta
Gjestir! Bård treiv Tak i Prestekjolen, vitlaust rædd.
Det svartna gjenom Rome; Ljosi brann blått og gult;
no tok Kyrkja til å svive; det kviskra og kvæste rundt
alle Lemmar; ein stor Kvalfisk med Eldaugo låg og gapte
ned i Kordøri og vilde gløype han; det var den Vonde!
Det var den Vonde. Han voks, voks og vart styggare
og styggare, og hadde lange Armar som kraup og tøygde
seg uppetter Golve nærare og nærare, og vilde få Tak i
Føtane hans. Dynjing og Dunder gjekk gjenom Rome
liksom når dei spikrar Lòke på ei Kiste ... "Vik burt,
du vonde Ånd!" skreik Presten i Daudrædsle; "denne
Mannen hev gjevi seg Gud i Vald!" -- 

Eit villt Rop som av eit Kvende høyrdest, og hastande,
ustøde Stìg. "Eg vil vera hjå han no! Meg kann den
Vonde taka, ikkje honom!" ropa det; og tvo Kvinnur
trengde seg fram mot Altare. Den eine var Gunhild, fæl

SIDE: 189

å sjå, blåbleik yvi sine hole Kinn, Håre i Tjafsar
framyvi dei blodsprengde Augo; den andre var Anna, kvit
som Lik. Med stivt Andlit og endå stivare Augo rette
Presten Kalken og Boki fram imot deim, lyste og forbanna
so det gjekk svart um deim; "vik burt de Djevlar i
Kvendeham!" Og dei fekk ikkje koma fram til Bård.
Då kvakk Gunhild stygt; ho seig halvt attende og studde
seg tungt mot Anna. Men Anna orka ikkje meir. Ho
lagde henne varlegt ned; lagde seg sjølv på Kne ved
Sida av henne og tok til å lesa Fadervår, halvt i Ørska,
halvt i den Tanken å vise Presten at dei var Folk og
ikkje Skrymt. Då vart Presten standande som handfallin.
Og då Anna kom til den tridje Bøn, tok Klokka
til å slå tolv. Midnattstundi var yvi. Presten drog ein
djup Sukk; han studde seg skjelvande til Altarborde og
turka Sveiten av Panna. "Frelst!" sagde han. Bård
krabba fram på Knéi og treiv Hendane hans: "Takk!
Gud løne deg for dette æveleg!"

Det gav ein Rykk i Gunhild. Ho rette seg upp: "frelst?"
stunde ho. "So Gud vere æveleg Lov og Takk ..."
Ho seig tungt attende. Då Bård kom fram til henne
var ho slokna.

Dei tvo unge låg på Kne innved henne; Presten stod
attum med Ljos. Og han sagde: "måtte Mori no gjeva
si Sjæl i Bot for Barne? Me veit ikkje. Men Guds
Domar er alle rettvise; honom vere Pris og Ære æveleg,
Amen."

SIDE: 190

Stordåd.

Det var ein Novemberdag i Kristiania. Og Dagen var
slik som ein Novemberdag skal vera i dette hyperboræiske
Hòle: gråkald og ufjelg, med gule Vindkvervlar
føykjande gjenom Gatekrokane, og med Dumba drivande
gjenom Lufti tett og kvass som Rennefòk.

Men Folk laut vera ute. Ein her og ein der kilte dei
burtetter Fortågi, krylande, kavande, flaksande i Vinden
som gamle Fillur, med Hattane nedyvi Nasane og Hendane
i Hattane. Og Kvinnfolki bauta seg fram so godt
dei kunde med si store Seglføring, vinglande mangeleis i
Vindkasti. So kom dei gule Kvervlane farande; fekk Tak
i deim; drog deim inni seg; løynde deim burt i sitt hole
Fangtak; dansa rundt med deim so Stakkane fauk; slengde
deim so frå seg att mot Vegg eller Stokk og lét deim
greide seg som dei kunde. Og Taksteinane uppå Taki
hoppa og leika som dei var lìvande; Skorsteinane blés
Musik. Men nede ved Piperviksbryggja låg Jektir og
Skonnertar og duva og dukka og skreik i Riggane og sleit
i sine Kjettingar, liksom dei vilde rive seg lause og koma
seg vel herifrå.

Det var eit Hunde-Vêr. Men Folk laut vera ute, og
det då ikkje minst dei som var skralt klædde. Fram
gjenom Klingenberggata kava seg soleis med stort Stræv
og mykje Vingel tvo Fatig-ungar med ei Lirekasse. Det
var ei Gjentetaus i Masjonsalderen, storbygd og bleik, og
so ein Gut på dei tie eller elleve. Av Klæde hadde dei
ikkje meir enn dei turvte nokon av deim, men Guten

SIDE: 191

minst; og det vesle dei hadde var Fille i Fille og Bot i
Bot, helst hjå Guten. Føtane deira var ikkje langt ifrå
nakne; og det dei brùka til Skor var lite verdt å sjå
på. Men på Ryggen bar Gjenta Lirekassa; og Guten
gjekk med den vesle Lirestolen under Armen og fraus
so han blåna um Nasetippen. Han var mager som ein
Marekatt og svoltin som eit Slòg; og Gjenta, ho var vel
ikkje stort meir mett.

Det var stridt for henne å arbeide seg fram med Lira
på Ryggen; og Meiningi var, at når Vinden kom og
vilde danse med henne, so skulde Guten vera henne til
Studning og Hjelp. Men Vinden var sterk og Gutungen
veik; og meir enn ein Gong vart ho sett til Veggs, so
det song både i henne og i Kassa. Då skreik ho gjenom
Blåstren og sagde at Guten var ein Tosk og ein
Tull og ymist anna som kanskje var vel so stygt; men
Guten tok det med Ro og berre hustra og fraus og blés
i dei valne Fingrane sine som var harde og magre som
Rivetindar; og når Gjenta såg det, so var det som ho
vart blidare att.

"Fryser 'u Hans?" peip ho.

"Å, no'e så," svara Hans.

"Slå Floker da vel!" svara Gjenta og studde seg med
Lira uppetter ein Port. Guten sette Lirestolen ifrå seg
og freista; men stiv og ulagleg var han, og han fekk det
ikkje til. Og vondt gjorde det i Fingertuppane; og ikkje
nytta det heller. "Skitt," sa han; "dæ kann vera det
samre; jæ fryser nå itte så reint verst heller. Lat oss
gå nå da!"

Og so gjekk dei.

Dei var morlause i desse Dagar, dei tvo. Gamla låg
heime i Lóssementa i Rødfyllgata og var itte fresk; elles
hadde visst ikkje ho spart seg. Til vanlegt var ho å
sjå psa Gata kvar Dag, denne vesle Halvtussa med
Saue-andlite og den flate svarte Halmhatten ut-yvi Augo
og Øyro som Stråtake yvi ein Høystakk; kvar Dag, Vinter
som Sùmar, stod ho i Tuni og sveivde og sveivde på Lira

SIDE: 192

si til å tena Maten åt seg og sine tvo Lomb, som nok
ingin Far hadde til å Porsyrgje seg, gubbære oss -- dei
hadde i det heile ingin Far på skikkeleg Måte -- ; og
Johannemor, Gjentungen, var då med og song.

For Johannemor var eit Vedundr til å syngje. Ho
hadde eit Bryst so lett, so lett; og Mål var der i henne
som ho skulde vera ein Gutunge. Ingin kunde gå so
høgt i Abligaturen som ho; og so hadde ho eit Lag med
å syngje gjenom Nasen, so når ho rett sette i, kunde
det gå til Merg og Bein på den hardaste. Tusse-Katrine
sagde tidt, at ho kunde aldri Gud fulltakke for Johannemor;
ho fekk alltid Skillingar når ho hadde henne med
seg, ikkje minst av fine Folk; og når Lira lét og Johannemor
song var det so pent å høyre på, at Tusse-Katrine
for sin Part ikkje visste noko som var so pent i denne
Verdi.

I det heile gjekk det ikkje verst for Tusse-Katrine; og
ingin kunde segja anna enn at ho stelte vel både for
seg sjølv og for Ungane. Drakk gjorde ho ikkje utan
når det so høvde seg; matlaus var ho sjeldan so lengi
ho var frisk; og Klæde hadde ho både til seg sjølv og
Johanne so vidt at dei kunde koma på Gata. Hans var
det ikkje so fårlegt med; han kunde liggje heime, når
det var for kaldt i Vêre.

Men i dei siste tvo Dagane hadde Tusse-Katrine vori
so dåleg at ho ikkje kunde koma ut; og so vart det
ikkje onnor Råd enn at i Dag fekk Johannemor draga
på Byen åleine. Og då laut Hans vera med. Han
kunde vel ikkje gjera stort til Gagns, han Hansemann,
stakkar; men det var då alltid so mykje at Johanne
hadde Selskap. Og so var det dessutan det at Hans var
so dåleg klædd, og såg i det heile so kruslin ut, so
at mange vilde få Medynk av å sjå på han; og det
kunde då au hjelpe på Inntektine, meinte Tusse-Katrine.

Det same meinte Johanne. Hans sutra litegrand; men
so forstod han at Kvinnfolki hadde Rett; og dermed hadde
det då bòri i Vegen.

SIDE: 193

Ved Porten til eit stort Hus stana Johanne; "her ska'
vi forsøke," sagde ho.

"Kansi dæ," hustra Hans; han kunde ikkje løyne at
han skalv. Tennane skangra i den vesle Munnen.

Inn bar det med mykje Stræv; den Helvites Vinden
var so strid i Porten. "Sett Stolen der 'a," sagde Johanne.
Hans gjorde so. Dei fekk Lira ned av Ryggen
på Johanne og ned på Stolen; og so gav ho seg til å
sveive.

Det lét. Johanne såg burtpå Bror sin med sjølvnøgd
Ro; hev du noko å segja? spurde Augo. Hansemann
nikka; han hadde inkje å segja. Johannemor
kunde sine Ting. Og lystigt gjekk det med Slått og
med Vals; og Vinden dansa, og Taksteinane hoppa, og
det taut i lang syrgjeleg Suging gjenom Skorsteinar og
Gangar og kvar den Glugg; men Lira peip kvassare enn
både Gluggar og Skorsteinar; og det gjekk so friskt, at
Hans reint totte det var Moro.

Men Johannemor tenkte på, at det ikkje vilde vera
godt å syngje i denne Vinden, helst når ein var so
svoltin som ho var i Dag. Det var aldri godt å syngje
når ein var altfor svoltin; ein hadde ikkje Magt til å
få Måle upp då. Og so fór denne Vinden her og
føykte og føykte med Ròk og Bòs, so ein reint misste
Anden. Men ein fekk endå freiste; kannhende song
ein seg upp etterkvart.

 -- "Syng med da, Hans! dæ varmer litt," sa Johanne.
"Kann du Gjest Bårdsens Kjærlighestvise?" Nei; Hans
kunde ikkje den. "Kan du "Vi har sagt det så tidt og
du ved det så godt" da?" Nei. "Tosk du er. Men
"Sømandens Forlovelse og Kjærestens Utroskap", den
kann du da vel?" Jau; den tenkte nok Hansemann at
han kunde. Og so sette dei i, hustrande og veikt, kvinande
som når du klyper Katten i Halen:

Jeg var en ung Sjømand, jeg var knapt atten År,
da jeg blev forlovet, det var da just en Vår;
det var ved Aftentiden, da Klokken hun var ni,
som jeg først begjærede den Jomfru så blid.
 Du -- du, dudelidu ....

SIDE: 194

Hans skalv, so han kunde ikkje syngje stort; men Johannemor
kom seg:

Hun venlig mig svarte, hun rakte mig sin Hånd,
og sagde: nu knytter vi vort Kjærlighedsbånd;
så var vi da forlovede i Måneder ni;
så kom der en anden; så var det forbi.
 Du -- du dudelidu ....

Vinden skreik i Troppegangar og Skorsteinspipur; Bòs
og Dumbe dreiv um deim so Augo gjekk i Vatn; og
Johannemor fekk Gong på Gong Vinden i Vrangstrupa
so ho kunde kovne. Men ho gav seg ikkje; ho song
seg varm; og det gjekk betre og betre, breidare og breidare,
meir og meir gjenom Nasen:

Vi lå nu seilfærdig; vi skulde gå ombord,
at lette vores Anker på Arendals Fjord;
og som vi stod og hivde og af alle Kræfter sang,
så kom hendes Broder med Brevet i sin Hånd.
 Du -- du .....

Jeg hurtig læste Brevet alt i den samme Stund;
jeg tænkte på den Aften alt i den grønne Lund;
jeg tænkte på den Aften, hun rakte mig sin Hånd;
jeg tænkte da hun sagde: nu knytter vi vort Bånd.
 Du -- du ....

Dei glytte ikring seg, um der skulde vera Teikn til at
dei kunde få nokonting; men det einaste dei såg var
tvo Tenestgjentur som stod uppi ei Tropp og lo.

Hils så din kjære Søster så venligt fra mig;
jeg sørger ei for nogen i Norges Land og Rig';
vi haver strækket Seilene, og alting er klart;
adjø, ustadig Sofie, som bor i Arendal.
 Du -- du, dudelidu ....

Ja Vinden den var føielig og stod på en Nordost;
en halv Mil af Torungerne kvitterede vi vor Lods;
den anden Dags Morgen, da Klokken den var seks,
da krydsede vi med Kursen mod Nord til Nordvest.
 Du -- du, dudelidu ....

SIDE: 195

Vi atter Kursen satte; vi skværte vore Seil;
vi lænsede fire Dage for Bramseil og for Råseil;
adjø, du elskte Norge! adjø, ustadig Ven!
måske at du med Tiden kan angre det igjen.
 Du -- du, dudelidu.
 dudeli dudeli, du du du. -- 

Dei tvo Tausine uppi Troppi lo lystigt og gjekk sin
Veg. Andre var der ikkje å sjå. Uh hu -- u! sagde
Skorsteinane.

Johannemor og Hansemann glytte burt til kvarandre,
eit Grand modlaust ... men det måtte ikkje merkast;
"jæ tænker vi prøver mæ Gustav og Karoline, jæ," sagde
Johanne. "Får vel dæ," skalv Hans.

I eit Vindauga høgt uppe stod ein ung Student og såg
nedpå deim; det hadde dei ikkje lagt Merke til. Han
var bleik og fin, litt framlut og bringeflat; Håre stort,
ramnsvart, romantiskt; ein litin nasevis Lorgnett sat og
reid på ein litin nasevis Uppstòd-Nase; Panna var myrk
med tri ørfine Rukkur; men um Munnen låg ein Smil,
skjelvande millom Spe og Medynk. Det var fælt å
høyre på denne Kattemusiken, totte Studenten. Det
skar i kvar Nerve; det gjekk til Merg og Bein; lesa var
der ikkje Tale um; og han hadde longe sidan vori nede
med eit Par Skilling og so vist deim ut -- "vergo! gå
så!" med ei fjong, fornæm Vitting med Handi -- , dersom
det ikkje hadde vori den Uheppa, at i Dag åtte han
korkje meir eller mindre enn ein Tolvskilling; og den
måtte han hava til Middagsmat.

Dessutan var det ikkje fritt for at han hadde vondt
av dei Fille-Ungane, som dei stod der nede i Vind og
Ròk og song for sitt Liv. Han fekk taka det med Ro
og lata dei syngje Visa ut; der var vel alltid dei som
hadde Sans for slik Musik, og som hadde betre Råd
enn han hadde.

Studenten sette seg att og freista å lesa. Han hadde
ei uroleg Kjenning av, at dersom han stod lenger og såg
der ned, so kunde Samvite vakna ... "Når Subjektet
i den infinitiviske Sætning er det samme som ved det
styrende Verbum" ... han fekk ikkje Meining i dette

SIDE: 196

... "Subjektet i den infinitiviske Sætning" ... du -- 
du, dudelidei! ... "følger i Regelen blot enkelt Infinitiv,
henført til Hovedsubjektet ... Hovedsubjektet ... Hovedsubjektet
(Nominativ med Infinitiv § 147)" ... han
stirde og stirde på dette og forstod ikkje eit Ord.

Nåh, Gudskjelov; der slutta dei. No var dei ferduge.
No fekk dei vel eit Par Skilling og gjekk. Han sukka
av Lettnad og tok på att med full Kraft. Når Subjektet
i den infinitiviske Setning var det same som ved
det styrande Verbum ...

Då byrja Kattemusiken der nede på nytt Lag. "O
motag her, min dyrebare Dukke," bækta Johanne med
sin fælaste Nasetone, "sidste Hilsning, fra mit Hjerte
går; dududelidu, dududelidu; "til Helvete!" banna Studenten.

Men Johannemor gav seg ikkje. Ho hadde songi seg
varm; og ho song av Hjartans Grunn:

Hulde Lina, jeg for dig ei dølger,
at din Ynde gjør mit Hjerte Sorg;
og min Barm af idel Elskov bølger,
indtil sidste Puls i Døden slår,
 dududelidu, dududelidu,
indtil sidste Puls i Døden slår!

Studenten upp; trampa i Golve; det var ein Musik
som kunde pine Live av ein Tryntyrk; det var ein Musik
som kunde gå til Merg og Bein på ein Lygtepåle, til
Merg og Bein på eit Vedtre ...

Blot for dig mit Hjerte trofast banker;
blot for dig jeg fatter Kjærlighed;
blot for dig jeg øver mine Tanker;
Dag og Nat så stilles du for mig.
 Dududelidu, dududelidu;
Dag og Nat så stilles du for mig.

Jeg mit Purpur og min gyldne Krone
gjerne vilde bytte bort for dig;
du er mig mer end Kongens gyldne Krone,
om den end glinsede som Solen rød.
 Dududelidu ...

SIDE: 197

No stod Studenten ved Vindauga. Han hadde fire
eller fem ørfine Rukkur millom Augo; og der var ikkje
Skuggen av Smil um Munnen hans. No vilde han hava
deim av Stad; på ein Måte eller ein annan: banke på
Ruta og vise deim burt, eller ... eller ... nei; ned
vilde han ikkje gå. Han fraus berre han såg ut. Og
der stod desse stakkars Ungane og gjorde Musik ... hm;
det var visst ikkje for Moro. Han lagde tvo nye Vedtre i
Omnen og visste ikkje kva han skulde taka seg til.

Herregud; i Grunnen kunde han godt gå ned i Kjellaren
til Høkeren og få veksle den Tolvskillingen; so
kunde dei Ungane få eit Par Skilling ...

Hyttens Søn, misund mig ei min Lykke,
skjønt jeg står ophøiet over dig;
Himlen skjænke dig en bedre Lykke,
som i Verden her blev nægtet mig.
 Dududelidu, dududelidu ...

"Nei; dette her må pinedø ha en Ende!" banna
Studenten. Han tok Frakken på seg og gjekk. Men
Kattemusiken stod skjerande inn gjenom alle Troppir og
Gangar; og heile Tidi måtte han høyre Prinsen tala til
"Hyttens Søn", tolka av Johannemor med Nasetonar til
den håse Lira:

Du dit Elskovs Valg kan frit bestemme;
ingen Hindring dig i Veien står;
men jeg lytte må til Lovens Stemme,
jeg over disse Grænser ei tør gå.
 Dududelidu, dududelidu!
jeg over disse Grænser ei tør gå.

Men hist bag Graven, der, hvor alting smiler ...

Studenten stana i Portrome; gav seg til å sjå på desse
Musikantane. Han fraus med Overfrakke på; og han
såg at Hans fraus utan Overfrakke ...

... der hvor Fyrster intet Fortrin har,
Seierskransen os tilsammen binder
udi Evigheden til et Par;
 dududelidu, dududelidu,
Udi Evigheden til et Par!

SIDE: 198

Gjenta stod og sveivde på Lira og song; Guten stod
og vreid Hendane og song; og Vinden føykte med Klædefillune
deira og dreiv Ròk og Bòs uppi Augo på deim;
og Augo var raude og Nasetippane var blåraude, og
Hendane raude som Humrakløar. So tagna Musiken;
og dei såg seg ikring; urolegt; modlaust; Augo deira
bad ... Han hadde Tolvskillingen millom Fingrane.
Fanden i Vald med Middagen! han fekk dessutan alltid
låne ei Mark av Petersen ... gjekk burt og lagde heile
det store Pengestykke i Handi på Johannemor. Han
gløymde å segja "gå!" og gløymde den fjonge Vitting
med Handi. Han berre gav henne Tolvskillingen og
gjekk.

Då tagde dei tvo småe. Dei såg på Skillingen og
såg på kvarandre; der skalv Gråt um Munnen deira;
og Augo vart fulle og varme som av Gledetårur. Dei
heldt kvarandre i Hendane og såg uppetter Vindaugo,
liksom dei leitte etter Studenten; so rusla dei.

Men Studenten fraus då han kom uppatt; han hengde
Frakken av seg og lagde Omnen full. Han var rædd
han hadde forkjølt seg. Og han murra med seg sjølv:
"den som nu enda visste, om disse Ungerne er så
trængende i Virkeligheten som di så ut til!"

Men Johannemor og Hansemann kava seg av Stad
gjenom Stormen som dei best kunde. Hjartesæle var
dei; og det einaste dei hadde Tanke for no var, korleis
dei på beste Måten skulde gjera seg godt av den nye
Rikdomen sin.

"Er du sulten, Hansemann?" skreik Johanne.

Hansemann lo yvi heile Fleisen: "d'ær'nte fritt!"
sagde han.

"Ska vi gå på Dampen å kjøpe Midda' me Tillegg?"
spurde Johanne.

Hansemann lo høgt. "Jæ tænker dæ, jæ!" sagde han.
Og Augo lyste på den vesle Stakkaren.

Han tenkte på varm Mat. God varm Mat i ein varm
ljos Sal, der han og Syster hans kunde sitja i Ro og

SIDE: 199

eta av same Fate. Og eta seg gode og mette; og verme
seg; og bli gode og varme; og gode og mette ... åh;
ja det vilde han! det vilde han! Å han var so svoltin;
han var so liddeli' svoltin.

Ikkje tenkje på det svarte Kote der nedi Rødfyllgata,
der uppå det gamle stygge Lofte der det alltid var kaldt
og rått og aldri Sol; for Vindauga var berre ein Glugg
i Take, halvt fyrebygd ... Sitja der og maule Skivu og
drikke Vatn eller Pott-Øl ... nei! Og um dei hadde
til å leggje i Omnen, so vart der so fullt av Røyk; og
so måtte dei lyfte upp den store Gluggen i Take; og so
vart det so kaldt og fælt ... Og so var der ikkje meir
enn ein Stol; dei andre måtte sitja på Sengjekanten;
lite var der Rom til å snu seg heller når dei var inne
alle tri; og i Dag var Mor sjuk, so det var verre enn
verst; nei! -- Men på Dampen, på Dampen, der var
det godt å vera; der kunde dei sitja og verme seg ein
Time um dei vilde; og der var alltid ein Uppvartar som
kunde koma til å sjå deim og tykkje Synd i deim og
stikke til deim ein Braudbite eller eit Par Potetur, eller
ei Kjøtslintre som andre hadde leivt ... å, Hans vart
so glad, og so varm innvertes; og kor det hadde seg
eller ikkje: sjølve Vinden var ikkje so strid lenger no,
totte han.

Men so med ein Gong stana Hansemann. Og Gleda
gjekk av han so brådt og so tydeleg, at ein kunde sjå
det med Augo.

"Hva' æ' dæ?" sagde Johanne arg. For ho visste
kva det var. Ho gjekk sjølv og tenkte på det same.

"Mor," sagde Hans.

"Ja hva' hu?" spurde Johanne surt.

"Hu sa' vil skulde ... komma hjem, når atte vi
fik no'."

"Din Tosk! trur du ikke jæ husker dæ, kanskje."

Dei tagna. Dei såg kvar til sin Kant. So sette Hansemann
i å gråte. "Jæ vil ha Midda' jæ!" sutra han.

Det vilde Johannemor au, meir enn gjerne; altfor gjerne.
Ho gav seg so smått i Gang att; jæ kann jo skylde på
Hansemann, tenkte ho.

SIDE: 200

Dei gjekk og dei gjekk. Men det var som dei ikkje
fekk Føtane fram; og so bles det so hardt so ...

Um ei Stund stana Johannemor. "D'ær nå itte greit
å vera sjuk, veit du," sa ho.

Hans grét ikkje lenger; han berre snykta so smått.
Og han såg ynkeleg ut i sitt magre Andlit.

"Dersom vi gjikk hjem ..." heldt Johanne fram.

Hans stod og gnìka seg i Augo og tagde.

"... så kunde vi nå kjøpe hjem mæ oss ei Kake,
å så litt Pølse, Fleskepølse ... "

Hans såg upp.

"Å ei halv Flaske Øl ..."

Hans såg rimeleg ut.

"Å så kansi en Dram tel 'a Mor; du veit hu sa dæ'
atte hvis hu hadde en halv Pæl, så blei hu fresk igjen,
sa 'a."

Hans bøygde sitt sorgtyngde Hovud og tenkte. Mor
vart alltid so fjåg når ho fekk Brennevin; og so kunde
ein sleppe å gå med Lira i Ettermiddag.

Dei drog seg av Stad på nytt. Og Hans tok til å
sutre og sutre: "hmm -- , hmm -- ; jæ vil ha Midda'
jæ!" Men berre so stilt og smått no.

Johanne lika i Grunnen ikkje det at Hans såg ut til
å vilja gjeva seg. Den Tosken! Kunde han ikkje skrike
upp? Kunde han ikkje slå seg vrang? So kunde ein
ha noko å skulde på ...

"Ja Midda' er godt," sagde Johannemor.

"Ja, ja," sutra'n Hans bønlegt.

"Å dæ er så sjella vi får 'n åsså."

Hans såg seg ikring med sine sure Augo. Alle desse
andre, dei fekk Midda' kvar Dag, dei.

"Å så kunde vi vel altis spella ihop et Par Skjelling
tel 'a Mor i Ettermidda', vel," meinte Johanne.

Det sagde ikkje Hans noko vidare til. Dei drog på
og gjekk att.

Dei stabba i Veg so fort dei kunde, liksom rædde for
å skifte Meining. Men Føtane var so tunge; og tyngre
og tyngre vart dei. Og med Gonga gjekk det seigare
og seigare.

SIDE: 201

"Å var 'æ du sa'?" spurde Johanne. "Jæ sa inte-no',
jæ," svara Hans.

Dei drog seg eit Stykke til. "Hva?" sa Johanne.
"Åfferno'?" spurde Hans. "Jæ syntes du sa no', jæ,"
sagde Johanne. "Nei; jæ sa inte-no," svara Hans.

No såg dei "Dampen".

Dei glytte urolegt til kvarandre frå Sida. Dei var
rædde kvarandre, og dei venta på kvarandre. Midda'
var godt, men -- .

"Mor har itte smakt Mat i Da'," sagde Johanne.

Hans såg ustødt på henne; han visste det.

"Der var en Brøskalk i Skape', å den fik vi ...
for at dere ska vera flinke å komma snart hjem igjen
mæ Penger, sa 'a Mor."

Hans såg ned i Gata og tagde.

"D'ær itte greit å vera sjuk, veit du," sagde Johanne.

Det drog upp til Gråt i 'n Hans; han forstod kva
Veg det no bar.

"Å dæ kann vera uvisst, 'å snart vi får noe i
Ettermidda'," heldt Johanne fram.

Hans glytte med lengtesjuke Augo bort-til "Dampen".
Alle skulde inn der; alle skulde ha Middag ... Munnvikine
hans tok til å vride seg og skjelve.

 -- "Jæ tænker vi går hjem tel 'a Mor lell, jæ!"
sagde Johannemor med stort Tiltak, men so livlegt ho
kunde, til å kveikje den vesle Stakkaren upp.

"Ja vi får vel dæ da!" skreik Hansemann. Han såg
"Dampen", han kjende Mat-Teven ... kunde ikkje tvinge
Gråten; storgrét, stridgrét; men labba i Vegen so fort
han kunde, so Systeri ikkje skulde sjå det. Sinna var
han òg.

Systeri gjekk eit Stykke etter. Ho kunde ikkje heller
tvinge Gråten. Men det var ikkje verdt at 'n Hans
såg slikt-no.

SIDE: 202

Ungdom.

Anne Malene var ein søt Unge, fæl til å stela Sukker.
Og fæl til å ljuge. Når ho hadde vori i Skåp
eller Matbud og forsynt seg som ho sjølv syntest, både
med Sukker og anna søtt og godt, og so Mor Astrid kom
og gav vondt, so laug ho so godt for seg at Mor Astrid
lét seg narre; og so sprang Ungen burt til han Per og
lo og fortalde og gjorde seg til, for ho kunde narre dei
vaksne so godt. "Men når du kjem inn att fær du
Stryk," meinte han Per. "Nei, det gjer eg ikkje," sagde
Anne Malene; "ho Mor er aldri i Ulag lengi."

Men ein Gong skulde Anne Malene likevel ha Stryk;
for ho hadde øydelagt ein heil Sukkertopp. Då tagna
ho og hengde med Nebben. Og då Mor Astrid hadde
fengi henne under Hendar, og stellt alt tilrettes so som
det skal vera når ein Unge skal ha Stryk, vart Anne
Malene rædd og bad for seg. "Kjære deg, Mor, slå
ikkje for hardt," sutra ho. Mor Astrid måtte til å læ;
og dermed slapp Ungen. Sidan vart det aldri sagt noko,
um Anne Malene stal Sukker.

Vesle Per, Son hans Tjerand Nedi-Garden, hadde si
store Møde med Malene; for ho vilde alltid vera Kona
hans. Dersom ho ikkje fekk Lov til det, so fekk han
Juling. Men fekk ho Lov, so dreiv ho og kommandera
og masa med han so lengi til dess han vart leid og
sagde stopp; og då fekk han au Juling. Men dersom
han grét, vart Anne Malene so blid og snild og fann på
so mykje løglegt at Per laut læ; og so lo dei i Kapp.

SIDE: 203

Og vesle Per gløymde både Sinne og Sut, og gav etter
og var Mann med stort Tòlmod; træla for Huse so han
burde havt Løn for det.

På Skulen slapp Anne Malene like eins lett; det var
ingin som kunde vera vond på henne lengi. Ho var
helst saman med Gutane; og det fekk ho Lov til; for det
fylgde Moro med henne. Snart styrde ho heile Flokken;
og desse Småstertane lika seg ikkje utan ho var med.
Det var ikkje Ende på alle dei galne Ting dei gjorde til
å vera Karar for henne; dei slost so dei blødde Naseblod;
vassa i Elv og Bekk so dei vart våte til Knes;
våga seg ut på nattgamall Is; krabba upp på Lødu og
Fjos og gjekk og spanta att og fram på Møni som store
Fuglar; sùme av deim lærde seg til å banne; og eit
Par av dei eldste freista endå med Tobak. Ho var med
deim på so mykje som ho kunde; sistpå kunde ho
segja "sågu" og "Dægeren færi meg" likso kaut som
nokon Gut, og tok sine Drag av Pipa so godt som den
likaste. Og då sette ho slik ein Trut, og var so morosam
so; ein kunde læ seg ihel; eller ho gjorde Narr av
deim, og gjorde lang Nase til deim, og fekk deim so
sinna som småe Hanar.

Anne Malene kunde aldri Leksa si. Og ho kunde
aldri sitja roleg i Skulen. Men Læraren sagde ikkje
noko for det; og det fann dei andre rimelegt. Då ho
skulde til Konfirmasjon, kom det ille med at ho hadde
lesi so lite; ho kunde ikkje Katekisma dessmeir. Ja ho
kunde ikkje greide dei tie Guds Bòdi. Men Presten såg
at ho var eit godt Barn; det kunde ein sjå berre ho
smilte; og so hadde ho ein god Forstand, og høyrde etter
når han forklåra for deim; og Vårherre bøygde henne
nok når hans Tid kom. So slapp Anne Malene lett
igjenom hjå Presten med, og fekk eit ikkje verst lågt
Nummer. Då lo ho godt. Ho totte ho hadde narra
sjølve Presten.

Kyrkja var stor av på Lande å vera, høg under
Kvelvane, bygd av Stein. Vindaugo såg smale ut, av

SIDE: 204

di dei var so høge; men breide Straumar av kvit Septembersol
stod inn gjenom deim og gjorde Rome lìvande,
med sterke Skiftingar millom Skugge og Ljos; og Veggine
som var vide og flate og nakne som Fengselmurar, dei
vakna og fekk Skifting og liksom Meining yvi sitt tome
tankelause Ålvor.

For den som såg inn gjenom Kyrkja frå Orgetreve
såg det ut som dei kvite Solstraumane skifte Rome ut i
fleire; dei stod tvers gjenom Kyrkja som Ljosmurar. Det
var stappende fullt med Folk, og varmt; og det låg som
ei Svevn-Ørske gjenom Rome. Uppetter Kyrkjegolve i
tvo lange Radir stod Konfirmasjonsungdomen bleik og
trøytt; og Presten, ein ung blid Mann med eit syngjande
Tenormål, gjekk att og fram i Gulve og katekisera um
Kristus som Øvsteprest, Profet og Konge.

Då han hadde freista Ungdomen i Trui so godt som
han kunde -- men Anne Malene slapp lett -- , heldt han
Slutningstale og lagde dei unge på Hjarta kor ålvorsamt
og andsvarsfullt det var, det dei no skulde gjera.
Det galdt um, at dei gjekk upp og gav den store Lovnaden,
ikkje tankelaust, og ikkje som av Tvang, men av
eit fritt og ærlegt Hjarta. For Gud hata all Tvang; frie
Tenarar vilde han hava. Då han hadde tala Konfirmantane
so trøytte, at dei berre høyrde Ordi hans som
ein Om, som Rop og Snakk langt inn-i ein Draum, sagde
han Amen. Og det gjekk ein Sukk av Vakning og Letting
gjenom Kyrkja, og eit Brak av Nasar som snytte seg,
fleire hundra Nasar som snytte seg grundigt.

So vende Presten seg til Vårherre og bad, at han
vilde hjelpe dei unge til å lova ærleg og halde heilt;
for dersom han ikkje gjorde det, so visste me at dei
ikkje kunde. Dette heldt han på med til han var hås;
og då trudde han at han fekk hava Lov til å slutte.
Kyrkjefolke heldt med han i det; Ungdomen då visst.

Solmurane gjenom Rome hadde svinga og svinga og
stod no på Snìd nedgjenom Kyrkja og vilde vera ute
snart. Uppe på Orga gjekk Konfirmasjonssalmen i rolege
faste Koralstìg, rullande og tung i Basen, mjuk og søt
og eit Grand tilslørd i Tenoren; Kyrkjelyden Song. Då

SIDE: 205

Salmen var til Endes, vart Ungdomen tekin upp til Altare
i Avdelingar og konfirmera. Gråten tok til att; Ålvor
låg yvi det heile.

Det var 81 Konfirmantar, 38 Gutar og 43 Gjentur.
Presten som sjølv var trøytt no, ekspedera deim ein for
ein rett fort; og dei forsikra alle ihop, at dei forsaka av
heile sitt Hjarta Djevelen og alt hans Væsen og alle hans
Gjerningar. Det gjekk so taktfast og trygt, at det måtte
gjera Kyrkjelyden godt å høyre på.

Dei som var framme fyrst grét. Dei som kom seinare
tok det meir rolegt; mot Slutten grét ingin; og ingin
høyrde etter heller; Kyrkja var trøytt; Solstraumane var
ute for lengi sidan; Rome myrkna mot Kvelden.

So var Anne Malene vaksi. Ho var glad for dette
heile Dagen; for no var ho fri; no kunde ho trulova seg
kva Tid som helst; han Per kunde koma når han vilde.

Men med ein Gong vilde ho ikkje segja Ja. Ho vilde
leike med han ei Stund; og ho vilde være ung og fri
nokre År fyrr ho batt seg. Ung var ein berre ein
Gong; trulova seg kunde ein alltid.

Anne Malene lo når ho tenkte på, kor mykje Moro
ho skulde hava frå no og til ho var tjuge År. Her
var mange snåle Gutar å danse med uppgjenom Tidi;
og ho kunde danse med deim trygt, tenkte ho; alle visste
at det var han Per som skulde hava henne.

Heime stod Maten og venta; god Mat, sterk Mat; og
der var tvo Mostrar og ein Farbror; og gamle Far Mattis
heldt Brennevin; og der vart Gaman og Glede. Ut på
Kvelden; kom han Per. Saman med tvo andre av Gardsgutane
kom han stimande; Brennevin hadde dei med seg.
Per hadde alt drukki eit Glas eller tvo; og no skulde
dei drikke med han alle. Nei! so rar som han var. Og
so mykje Moro han fann på; og so fritt som det var å
vera vaksne! Sistpå kom han til Anne Malene med
Glase; "du skal ha sist som er den minste," sagde han.
"Dei minste skal ikkje hava Brennevin," meinte Anne
Malene. "Jau Pinedø," sagde Per; "no skal du drikke;

SIDE: 206

for det er fyrste Gongen eg skjenkjer deg; og den siste
vert det ikkje! Hei su og du, åsså su åsså du,"
song han; "drikk no! Er du vigtig?" Nei det var ho
ikkje. "Er du heilag då?" "Åh!" Alle i Stogo lo.
"Hell hev du skrìvi deg inn i Pottemåle kanskje?"
"Korkje i Pottemåle hell i noko Slags Mål!" "Ja i
Giftarmåle kjem du no tilslutt likevel; men drikke
Brennevin må du kunna! Hei su å så du -- nå
då?" -- "Å du kann alltid smaka på det, når han
byd deg," meinte ho Astrid. "Å jamenn kann du so,"
sagde Mattis. Anne Malene totte det var rart, men morosamt
overlag; ho tok Glase og sagde Skål og drakk.
"Stikk ut," sagde han Per. Nei; no var ho fornøgd.
"Fornøgd? no? Heh; eg vil ha deg til Kjering eg, er
du likso fin på Maten som du er på Drykken!" Ho
sette Glase frå seg kvar ho kunde; ho måtte ut og læ.
Per etter. Dei andre sette seg til å spela Femkort.

Då Anne Malene kom inn att var ho trulova. Ingin
skulde vita um det; men dess meir Moro var det no då.
Og ho drakk eit lite Glas Brennevin til med han Per
den Kvelden. Dei gamle blinka til kvarandre og smålo.

Anne Malene tok det lett med Festarmåle sitt, og so
vart han Per vond. Ho fekk han blid att; men det stod
ikkje lengi på. Ho var ikkje stød nok, totte han Per;
og straks tok han til å furte.

Dette vart Anne Malene leid av. So gav ho vondt;
og so gjekk dei og såg surt til kvarandre lange Stundir.
Du kann koma til å trega på det, at du vil tvinge min
glade Ungdom! -- tenkte Anne Malene.

Sistpå vart dei reint Uvénir. Dei var i eit Bryllaup
ein Stad; og der totte Per at Anne Malene hadde for
mykje Moro med ein ung Styrmand som var der. Dei
kom i Ordstrid um dette; og det slutta med, at han Per
fekk ein under Øyra av Gjenta si. Og då gjekk han.

Den Gongen varde Uvenskapen lengi. Burtimot eit
halvt År, trur eg. Per totte dette var å pine Live av
seg; men gjeva seg vilde han ikkje. Han var for stor

SIDE: 207

på det til dess. Då gav Anne Malene seg. Ho snakka
til han og spurde um han totte der var Meining i å gå
slik og bryggje Edik. So vart dei Vénir då eit langt
Bìl. Og dei lova kvarandre både høgt og dyrt, at dei
skulde vera snilde med kvarandre.

Men gå og gjera sure Augo til Folk, det kunde ikkje
Anne Malene, og dylja Åbryskapen sin var Uråd for
han Per; og so slutta det på nytt med Uvenskap. Då
sagde Anne Malene beint ut til han, at ho vart leid han
på denne Måten. Glade Gutar heldt ho av, men ikkje
slike Surkaggar og Elteposar som han var. Per vart
rædd. Han gjekk til dei gamle og fridde på Ålvor;
og han fekk Ja av deim med stor Glede. So gjekk han
til Anne Malene og sagde, at no tenkte han ho fekk
vera hans anten ho peip eller ho song. Dette totte Anne
Malene var stakkarslegt; og so vilde ho det skulde vera
slutt med ein Gong. Då bad Per for seg. Og so lengi
bad han til ho gav etter. Ho hadde so ingin annan ho
vilde hava kor som var.

Mattis Øvstegard hadde ein Skogteig han vilde selja.
Og det vart snakka på, at han kannhende kunde få selja
til sjølve Staten. Den nye Forstassistenten -- ein ung
Fyr; Nordlending; heitte Jens Carlstad -- var innum eitpar
Gongir og rødde um dette. Staten kunde hava Hug på
Teigen "til Arrondering", som han sa; men det spurdest
um Prisen. Dette galne Stortinge bevilga alltid so lite
Pengar, måtte Mattis vìta. Anne Malene lika den unge
Guten med Munnskjegge og den rolege Smilen; og Jens
Carlstad på sin Kant var kjend med Anne Malene fyrr
han visste Ord av. Han hadde aldri kunna gjera seg
kjend med Kvinnfolk fyrr, korkje heime på Lande eller
i Byen; han var knapt nok kjend med sin eigin Kjærast
dessmeir; men Anne Malene kjende han med same. Ho
var ein morosam Gjentunge, totte han. Og det var
hyggjelegt her på Garden. Han fekk Mat og Kaffi, og
åt og drak og rødde med Folke, og gjorde seg gode
Stundir.

SIDE: 208

So kom han att. Gong etter Gong; tinga med Mattis
um Skogteigen og med Anne Malene um ho kunde segja
Forstassistent. Men Anne Malene sagde Postassistent, og
vende Ordet på andre Måtar og fekk den unge rolege
Mannen til å læ som ein litin Gut. Og Munnen hans
fekk ho på Gang, so at han, som alle sine Dagar hadde
vori fåmælt som ei Skildvakt, han skravla no i Veg som
ein Skreppekar. Men den som kunde vera med i eit
lystigt Drøs, det var Anne Malene. Ho var ikkje rædd
for eit sterkt Ord, ho; skjemta med jamvel um Ting som
Kvinnfolk i Byen ikkje visste um dei torde nemne; kvìk og
glad var ho som ein Kattunge. Men so uskyldig som ho
var! Reint ei Barn!

Næste Gongen kom Jens Carlstad ein Dag, då han
hadde ein Tanke um, at dei gamle ikkje var heime. Det
var dei ikkje heller; og han sakna deim ikkje. Anne
Malene fagna han vel; og dei sat og rødde um inginting
ei god Stund. Jens gjekk heim i smilande Tankar. Han
måtte reint ut segja at han var glad i denne Gjentungen.
Ja ikkje på den Måten; men ho var so ulik
alle dei andre han hadde sétt. Heime på hans Kant var
ikkje Gjentune slike; minst hans eigne Systrar, Lensmannsdøtrane;
og i Byen var dei heller ikkje slike. Og
so skulde denne Gjenta kasta seg burt til ein Trehest,
ein Patent-idiot som denne Per Tjerandsen. Det var for
gali, totte han. Helst då ho nok ikkje brydde seg stort
um han, som rimelegt var ... Jens Carlstad smilte.

Sjølv vilde han ikkje Gjenta nokon Ting; sjølvsagt!
han var forlova; og dessutan hadde han Moral. Og for
det tridje ... med eit Ord: han var forlova. Og han
heldt av Jenny; sette Pris på Jenny. Ho var eit Åndsmenneskje;
fin, bleik, interessant; god Upplæring; Pianoforte;
tysk engelsk fransk; Kunstsans; Sans for Poesi og
for Natturi; slik måtte den vera som han skulde ha.
Anne Malene var berre Kjøt, ho, stakkar; men -- ja, han
visste ikkje; men i Godlag kunde ho få han. Nå;
sjølvsagt; det kunde Jenny au; ho var både snild og
blid. Den Gongen han vart glad i henne, var ho ein
heil Villkatt; men då var ho berre trettan År. Sidan

SIDE: 209

hadde ho visst sverma eit Grand for denne Pianisten ...
Gud veit; kannhende var det då, ho fekk so mykje åndeleg
Sans, og vart meir ålvorsam. Nå; Hovudsaki
var, at ho hadde svara Ja då han fridde; og det hadde
ho gjort fint. God Stil; strengt ortografiskt. Han hadde
tala for lite med henne enno. Tri Gongir hadde han
gjevi henne ein sedeleg Kyss, eller tvo Gongir, dersom
ein rekna strengt; for den eine Gongen fann han ikkje
Munnen; det var det heile. Men denne galne Gjentungen
her -- hm! Den som visste korleis det gjekk til!
men i Dag, i denne Dag, utan eit Ord, reint av seg
sjølv ... han hadde kysst henne! hadde ikkje sansa
etter um Kyssen var sedeleg dessmeir. Å, han hadde
fari åt som ein Noksagt. Det var ingen sedeleg Kyss.
Det var ein sanseleg Kyss; å -- uff. Og ho vart ikkje
vond! Ikkje meir enn Kattungen vert vond, når du
stryk han yvi Ryggen! Det var ein søt Unge. Og Jens
Carlstad hadde ei usedeleg Kjenning av at han var glad
... uff, glad. Å, han skulde aldri gjera det meir,
aldri. -- Aldri!

Han kunde snakke med henne, kannhende skjemte med
henne so smått, når det høvde seg so; men i Tukt og
Ære; og det som i Dag hadde hendt, det måtte vera
gløymt for all Tid; nedsøkkt i Lethe; ja, i Lethe. -- 

 -- Han snakka med Anne Malene so smått, og skjemta
med henne når det høvde seg so, både i Tukt og Ære;
men ein Gong høvde det seg so, at det gjekk reint gali
med deim. Jens Carlstad var ein Kjeltring! Han hadde
forført henne! Det stakkars uskyldige Barne som hadde
havt so trygg ei Tru til han, -- no visste ho kva han
var for ein Kar. Og Jens Carlstad var grov mot seg
sjølv, og banna seg sjølv, og agitera seg upp mot seg
sjølv med alle dei Rådir han visste ... og var glad.
Glad, glad. For ho elska han! ho, den vesle snilde
Gjentungen, ho elska han; -- uff; han var ein Kjeltring.

Nei visst var han ei. Han hadde ikkje forført henne.
Det kom av seg sjølv; det kom som ei Ulykke. Som
Stormen; ingin veit kvar han kjem frå, og ingin veit
kvar han gjeng. Ho vart so søt; altfor-altfor-altfor søt;

SIDE: 210

han gløymde at han var sedeleg, gløymde alt; såg berre
henne, henne, hugtakande, forlokkande, med ein Smil so
søt og so syndig; og ljose Augo i våt Glans; han såg
det gjenom ei Skodde; gjenom ein Rus; han visste ikkje at
Kjærleiken var so sterk; ingin visste det no; dei tala og
skreiv om åndeleg Kjærleik; og sedeleg Kjærleik, og
usedeleg Kjærleik, og Sjukdom, og Satansmagt; men ingin
visste noko um Kjærleik! for den var korkje sedeleg
eller usedeleg, men sterkare enn Dauden. Og no hadde
han misst henne. Ho hadde ikkje sagt nokon Ting; ikkje
eit Ord; slo ikkje upp Augo dessmeir; berre gjekk sin
Veg, bleik, forskræmd ... ho var vond; han visste det.
Ho vilde segja det til Foreldri sine. Dei vilde krevja at
han skulde gifte seg med henne; det vart Skandale; det
kom til Byen; og når ikkje han kunde gifte seg med
henne, so vilde ho døy, eller koma på Gaustad, eller
glide ned i Styggedom ...; å, for ein Skarv han var.
Og Samvite hans svidde som eit Brandsår.

Men under alt dette var han glad. Han trudde ikkje
eit Ord av alt det fæle han måla upp for seg. Han
visste at ho elska han, og ... ja det var ved Gud altfor
uforsvarlegt.

 -- So viste det seg at ho ikkje var vond. Han råka
henne uventande på Vegen ein Dag; ho vart raud og
han bleik; so sagde dei Goddag og rødde nokre Ord;
um der var Meining i deim hugsa ikkje Carlstad. Med
ein Gong hadde han henne i Handi og gav seg til å
tigge og beda at ho ikkje måtte vera vond. Ho måtte
ikkje. Ho måtte ikkje. Han hadde ikkje meint noko
vondt; det vil segja han hadde -- han -- han vilde
berre beda henne at ho ikkje måtte vera vond. Han
tok Handi til seg att og sagde noko um, at han vilde
agte seg, eller taka seg i Vare, eller ... og so gjekk
ho. Men strakst etter snudde ho seg og smilte og helsa:
"adjøs, Postassistent!" og var med ein einaste Gong den
same som fyrr. Glad, trygg; uskyldig! Ho hadde aldri
synda; han laut tenkje seg um. Tok Skam til å
ræddast fyri, at heile den store Syndi berre kunde vera
ein Draum.

SIDE: 211

Frå den Tidi var dei Vénir. Dei hadde ein svært
greid og god Møtestad attum ein Haug ved ein stor
Stein; og under den same Steinen hadde dei Postkantore
sitt. Heile Verdi si hadde dei der; alt det andre som
var i Verdi, det var ikkje noko.

Men i Grunnen var Jens Carlstad ein moralsk Mann.
Og kvar Gong han skulde upp til den Steinen, heldt han
ein Tale til seg sjølv um kor gali dette var, og at han
aldri i Verdi vilde gjera det. So gjorde han det. Og når det
var gjort pinte han seg med Samvitsgnag og åndeleg Sjølvpisking
det bedste han kunde, og kjende seg som ein
Skarv. Han burde sputta seg sjølv i Augo, burde han!

På den Måten hadde ikkje Anne Malene det, so vidt
som han kunde skýna. Ho såg aldri ut til å hava
vondt Samvit; såg sin Vén Carlstad likso trygt og truskyldigt
i Augo no som fyrr. Og var likso glad; likso
fornøgd; der var ingenting i Vegen. Ho var ikkje
rædd Folkesnakke dessmeir. Det såg beint fram ut til
at ho ikkje visste av at ho gjorde noko gali.

Jens Carlstad forstod ikkje dette; han fann det uhyggjelegt.
At Folk gjorde Synd, det fekk so vera; Syndarar
var me no. Men gjera Synd utan vondt Samvit, det var
uforsvarlegt. So gav han seg til å snakke Moral for
Anne Malene. Han minte henne um Bygdi; um Bygdesnakke;
kva Folk vilde segja um slik ein Ting som at
dei tvo var Venir. Anne Malene meinte ho skulde narre
både Bygdi og Bygdesnakke; ho gjorde som ho vilde,
ho; og det som ingin visste kom ingin ved! Med Lått
og Glede fortalde ho han, kor god ho var til å ljuge;
og kva ho hadde funni på til å slå i dei gamle, so ho
kunde koma her ut; og dei Lygnine ho hadde sett i han
Per fortalde ho au; for Per hadde alt sine Mistankar.
Det var ikkje so greidt å vera Anne Malene heller,
måtte han tru.

Jens Theodor Carlstad vart ille ved. Det var meiningslaust,
dette; Gjenta hadde lært seg til å tru, at ho kunde
gjera kva ho sjølv vilde; hadde ikkje Samvit; var som
ein Villmann; visste ikkje Skilnad på godt og vondt.
Han måtte lære henne upp. Ho måtte forstå og vìta

SIDE: 212

kva ho gjorde; måtte lære å vera moralsk. Han vart
ålvorsam og myrk og sagde henne fleire sanne Ting;
og so kom Anne Malene i Ulag. "Tek no du au til å
bryggje Edik," sagde ho. "Skal eg ikkje få Fred hjå
deg heller? Eg trudde ikkje du hadde Hug til å gå
og syte og vera heilag og syrgjeleg som ei Kyrkjebok!
Du var hyggjeleg fyrr, og eg lika deg godt; du brydde
deg ikkje; du var likeglad og fornøgd og ein Pratmakar,
hyggjeleg og kjapp på Munnen som ei Kaffikvern; men
no sìt du der som eit Litani; og sukkar og set Augo
som du var botferdig; og er so sur og syrgjeleg som det
var han Per; og tagall og tankefull som ein Vegstolpe
Hev eg gjort deg noko? hev eg kje vori snild mot deg
og gjort alt det du vilde?" Jau; Jens kunde ikkje negte
det. Men ho måtte då forstå, at det dei her gjorde
var tankelaust og mot all Folkeskikk, og at det einaste
dei kunde forsvara seg med, det var at dei var unge
og øre?

So vart dei Uvénir. Dei kjeklast eit Bìl, til dess
Anne Malene gav sin gode Vén ein under Øyra; "sjå
der!" sagde ho. Var han ei Bønebok og ein Surtapp og
ein Eltepose og ein Tverdrivar full av Bibelspråk og
range Talemåter, so var han ikkje den ho hadde tenkt!
Skulde ho slå seg på Gråt og Gravsalmar, so fekk
det då vera til den Tid kom! Farvel! -- Dermed
gjekk ho.

Jens Carlstad kom heim den Kvelden med. Men i
Hovude hans såg det myrkt ut; og hadde han havt ein
Hale, so hadde han gøymt han millom Beini. I stive
tvo Dagar gjekk han og var halvgalin. Heldt ikkje dette
ut. Men bøygje seg og beda um godt Vêr, det kunde
han ikkje. Han kunde ikkje for si Ære, sin Vyrdnad
som Mann! Då han hadde pint seg so lengi han godt
og vel stod i det, bøygde han seg. Skreiv og bad um
godt Vêr. Gjekk so ein Dags Tid og sputta seg sjølv i
Augo, for di at han hadde vori so veik. Um Kvelden
luska han seg med Hjarteklapp og urolegt Blod upp til
Steinen til å sjå um der var Svar; og det var der.
Gudskjelov. Å desse kjære, søte Kråketæane. Å

SIDE: 213

denne heilage, himilske, ravgalne Rettskrivning! Ho var
so Gla for breve. Dæ va Vont væra Uvenir, og Gott
å vera gla. Han skulde ikkje bry seg um det som ho
gjorde hin Kvelden; ho meinte ikkje noko med det; ho
berre var slik.

J. T. Carlstad dansa heim. Han hugsa ikkje meir på
Æra si enn på ein gamall ordottin Knapp; og han svor
på at han aldri meir vilde gjera seg Uvénir med Anne
Malene. Næste Gongen dei møttest var han so kjærleg,
at han kysste hende mest til Blods.

Men Anne Malene måtte vera snar i Kveld; "dei
held Vakt på meg," sa ho. "Og han Per gjeng og
luskar som ein svart Katt etter ei Mus, og trur meg
ikkje um eg segjer Dægeren færi meg aldri so lengi!"
Carlstad vart bleik. "Ba -- ba -- bannar du?" sagde han.
"Nei," svara Anne Malene; "ikkje utan det trengst."
Dette totte Carlstad var altfor gali. Dette måtte det
rettast på. Han forklåra henne, at skikkelege Kvinnfolk
aldri banna; at det var stygt å banne; og simpelt
å banne; at Anne Malene aldri burde banne; og at ho
aldri burde ljuge heller. "Skal eg ikkje ljuge?" spurde
Anne Malene. Nei. "Ja men korleis skal eg koma her
ut til deg då?" Tja; det -- ; ho fekk ... ho fekk
finne på Råd. "Tek du no på med Bøneboki på
nytt?" spurde Anne Malene. Og so kjekla dei, til dess
Jens fekk seg ein ny ein under Øyra, og det ein god
og varm ein. Og Anne Malene sagde det til han, at
han burde sjå å få seg eit Prestekall, og ikkje gå
her å preike Gudsord for henne; for det vart han ikkje
feit av! Jens forklåra, at hans Mannsvyrdnad ikkje var
tent med at han tok imot Øyredaskar av henne; og
Enden vart: ny Uvenskap.

I dei Dagar fekk Jens Carlstad eit Brev frå Frøken
Jenny, og ei Bok. Den Boki skulde han lesa, stod der
i Breve; og so skulde han prøve seg ålvorsamt sjølv;
sidan skulde han skrive til Frøken Jenny og fortelja henne
alt -- alt! -- som han då måtte hava på Hjarta.

SIDE: 214

Boki viste seg å vera "En Hanske" av Bjørnstjerne
Bjørnson. Jens Carlstad las Boki; og då han det hadde
gjort, gav han seg til å filosofere.

Skulde Kvinnfolki til å moralisere, dei au no? Hm;
nei då heldt han på Anne Malene. Ho hadde berre
ein Moral ho: at ho vilde gjera som ho vilde. Og det
var ... Gudbevars! det tok seg ikkje ut i Bøkar. Det
var ikkje forsvarlegt; og det gjekk ikkje for seg at Folk
var so frie; men!

Anne Malene gjorde mykje som var gali. Ho gjorde alt
som var gali. Og endå vilde Carlstad taka Forgift på,
at ho var meir uskyldig enn tusund og tusund av deim
som gjekk og var moralske og snakka Skandale og vart
raude berre ein nemnde so ærlegt og nyttigt eit Plagg
som ei Brok. Kanskje ikkje Syndi beit på Anne Malene,
av di ho var so fri for Samvit? Sagde ikkje Paulus, at
det var Lovi som gjorde Folk syndige? Og stod det
ikkje skrìvi, at "Kjærlighed skjuler Syndernes Mangfoldighed"?
Og Salomon sagde, og Goethe sagde, og Gud
veit kven det var som sagde, at Kjærleik, det var Livsens
...Livsens ...; og no skulde ikkje han få elske
Anne Malene, som var so søt og som gjorde han so
glad, berre av di altslag uvedkomande Godtfolk fann
det umoralskt. Kva hadde han med Moralen å gjera?
Hadde han vori med og underskrìvi dei tie Guds Bòd?

Han var ingin Kjeltring. Det var den Fåmingskapen,
at ein skulde gå og pine seg med vondt Samvit, so
snart ein gjorde noko som ein hadde Hug til. Kvi skulde
ein ikkje gjera det ein hadde Hug til? men alltid det
som var keidt og leidt? Kva var dette Samvite for Slag?
Var det anna enn Folkedomen i oss, denne djupe, religiøse
Rædsla for Bygdesnakke, Organe for Bygdesnakke, gamal
nedervd Samfundsvedtekt, inn-ervd, ikjøta Fleirtalsmeining
um det som var pent eller høvelegt? Når ein var trygg
på at ingin visste noko, so var Samvite ikkje anna enn
ein stikkande Otte for at Folk kunde få vìta noko:
Anne Malene hadde Rett: det ingin visste kom ingin ved;
han vilde, Fanden gale, slå seg til Fritenkjar!

Jens Carlstad kom sistpå til det, at heile denne Greida

SIDE: 215

var ei underleg Greide, og at han ikkje lenger forstod
seg sjølv. Han hadde altid vori ein moralsk Mann. Men
no hadde han tvo Kjærastar; og av den eine fekk han
Øyredaskar av di han var for moralsk, og av den andre
fekk han "En Hanske". Han hadde visst fortent både
det eine og det andre; han var den største Slampen som
gjekk i tvo Par Sko; men han vilde vera eit Asen um
han kunde gjera noko ved det. Kvi kunde han no ikkje
få halde av den Gjentungen ei liti Stund? Ein vart
tidsnok gamall og tidsnok gift. Og då var det Striskjorta
og Havrelefsa og Stræve for Maten frå Hand til Munn;
og sidan Gikti; og so Lik-Kista; ein var berre ung denne
eine fatige Gongen; og so skulde ein ikkje få vera lettlyndt
i dei fem-seks Åri heller! Kvi lét då ikkje
Vårherre oss koma til Verdi med grått Hår og Gikt
med ein Gong?

Kvi fekk me ikkje gifte oss so snart me var vaksne?
Det var Spursmåle. Hadde Jens gift seg med Jenny
då han var sekstan År, so hadde han aldri komi på
galne Vegar med Anne Malene. Men Kvinnfolki, dei
gifte seg, når dei var syttan År, dei; so dei kunde
nok koma ifrå det!

Jens tenkte og fundera so han vart både varm og
kald; men tenkje Tankane ut våga han ikkje. Det var
ein Konsekvens han ikkje lika; men tvo Ting stod fast:
at han var ein Noksagt, og at han vilde elske Anne
Malene so lengi han kunde nå henne. Kva skulde han
gjera med Resten? Jau; endeleg blenkte det upp for
han kva han vilde gjera.

Han sette seg til Borde og skreiv eit Brev. I det
Breve bad han Frøken Jenny lesa "En Hanske" endå
ein Gong. Og når ho det hadde gjort, so skulde ho
prøve seg sjølv ålvorsamt, um ho aldri hadde elska
nokon annan enn underteiknad J. T. Carlstad, og um ho
aldri hadde gjevi nokon annan so mykje som eit blidt
Ord; og so skulde ho skrive tilbake og fortelja han alt
 -- alt! -- som ho då måtte hava på Hjarta.

Jens Carlstad lagde Breve i Posten og totte han hadde
klara Biffen. I Grunnen var han ein lentug Kar. Nokre

SIDE: 216

Dagar etter hadde han Uppslagsbrev. Turrt og kaldt:
det fekk vera slutt millom oss -- Jenny Christiansen.

Jens Carlstad hadde eit rundt og godt Andlit; no vart
det litegrand langt. Ein lentug Kar var han. Men han
vilde ikkje negte for, at Jenny Christiansen, ho var
lentug på si Vis.

Kven skulde få "En Hanske" frå henne næste
Gong, tru?

Ja so hev eg ikkje stort meir å fortelja.

Eg kann leggje til, at dei unge Folk eg her hev meldt
um no er gifte eller feste alle ihop. Jenny er forlova
med ein Ungkar på 38 som bannar på at han aldri
hev elska fyrr; og det kann so vera; han ser ut til
båe Slagi. Jens skal i desse Dagar hava Bryllaup med
ei ung Enkje som hev både Samvit og Moral, og er verd
i Pengar Kr. 50,000. Men Anne Malene er gift med
Per Tjerandsen.

For Per var ikkje den som gav seg på sin Rett.
Han fekk høyre mangt og mykje um den Assistenten;
og han visste godt at Anne Malene laug, når ho sagde
at ho ikkje brydde seg um han; men Per vilde hava
Anne Malene anten so ho peip eller ho song. Ein Kveld
då han elte henne hardt med dette um Carlstad, vart
Anne Malene vond og sagde 'n beint ut, at ho var glad
i den Guten. Per grét som han var piska og gjekk.
Dagen etter fekk ho Brev, at ho måtte møte han Klokka
ni i Kveld ved den store Steinen. Det skulde vera det
siste han bad henne um i denne Verdi, stod der.

Anne Malene møtte; og der fann ho Per Tjerandsen
med eit Reip i Handi. Han var berrhovda og såg fæl
ut. Han vilde berre segja Farvel, sa han. Ho skulde ikkje
bry seg. Når ho heldt av Carlstad, so fekk ho gifte
seg med Carlstad; men Per var ikkje Kar til å sjå
på det. Han vilde berre beda henne ikkje hava noko
imot han. Og so Farvel, og Takk ... for alt. Han
kasta seg i Marki og grét. Der låg det lange Mannfolke
og tuta som han vilde gråte ut Sjæli si. Anne

SIDE: 217

Malene vart kløkt, og rædd attpå; og so vart då med
det Reipe Kjærleiks-Bande knytt imillom deim på nytt.
Men på Bryllaupsdagen var det Anne Malene som tuta.

Ho hadde ikkje tenkt yvi mange Ting i sine Dagar,
Anne Malene; men det visste ho no, at hadde ho fengi
Carlstad istadenfor Per, so hadde ho lætt og ikkje gråti.
Men Presten tala fagert um Abraham og Sara. Og deretter
tilspurde han den ærlege Ungkar Per Tjerandsen
Vigmoen, um han vilde hava den ærlege Jomfru Anne
Malene, som her stod, til si Ægtekone; og det vilde Per
Tjerandsen. Framleies tilspurde han den ærlege Jomfru
Anne Malene, um ho vilde hava denne ærlege Ungkar
Per som her stod til sin Ægte-Husbond; og det sagde
Anne Malene at ho vilde.

So var det avgjort.

 -- Ho hadde nok gjort det ho kunde til å få Bryllaupe
uppsett. Men Per var umògeleg; og dei gamle
heldt med honom. "Kva er det for Tøv!" sa gamle
Mattis; "trur du du vinn noko med å gå her og flokse
som du gjer med den svoltne Skogmannen? Høh! Han
kom her og snakka um Arrendering, han; men det var
nok anna Slag Arrendering han tenkte på!" So gav
Anne Malene etter. Skogmannen kunde nok ikkje hjelpe
henne. Og no, som sagt, var det avgjort.

Eit halvt År etter hadde dei Barnedåp. Det var vel
snart; men slikt hender. Og Anne Malene brydde seg
ikkje um det; Bygdesnakk beit ikkje på henne. Ho tok
det for lett.

Det vart avgjort at Veslegut skulde heite Tønnes;
Tjerand var so stygt, totte Anne Malene. Ho var glad i
Ungen, so der ikkje var Meining i det; men Per slo på,
at "han liktest på Mor si meir enn på Far sin". "Det
gjer dei fyrste ofte," lagde Mor Astrid inn. Då dei hadde
Barne til Kyrkja, fylgde Anne Malene sjølv med; ho vilde
sjå etter at alt gjekk rett til, må-tru. Mangt kunde
hende slik ein litin Tull, når ikkje Mori sjølv var til
Svars.

Fem Born var til Dåpen den Dagen, og av dem eitt
som officielt var uægte. Fram stod Presten og forklåra,

SIDE: 218

at desse fem, liksom alle andre, var fengne i Synd og
fødde i Misgjerning og var av Naturen Vredens Børn.
Men gjenom Dåpen skulde dei få Nåde og Utløysing
av Syndi og Liv og Sæle og alt godt og koma inn i
Samfunde åt dei heilage. So bad han til Gud for desse
hans "Tjenere og Tjenerinder som bede um din Dåbes
Gave", at dei måtte få det dei bad um, og at Døri
måtte latast upp for desse som banka; las deretter det
som stend i Testamente um Dåpen; og då han soleis
tydeleg og klårt hadde forklåra for dei småe all Ting
 -- og Klokkaren sagde Amen, so det var sant -- , drog
den heilage Handling seg upp til Døypefate.

"Tønnes," sagde Presten. "Forsager du Djævelen? og
alt hans Væsen? og alle hans Gjerninger?"

Ja. Tønnes forsaka Djevelen, og alt hans Væsen, og
alle hans Gjerningar.

"Tror du på Gud Fader Almægtigste, Himmelens og
Jordens Skaber?"

Ja. Tønnes gjorde det.

"Tror du på Jesus Kristus, Guds enbårne Søn, vor
Herre, som er undfangen af den Helligånd, født af
Jomfru Maria, pint under Pontius Pilatus, korsfæstet, død
og begraven, nedfor til Helvede, opstod tredie Dag fra
de Døde, opfor til Himmels, sidder hos Guds den almægtiges
høire Hånd; derfra han skal igjenkomme at dømme
levende og døde?"

Ja. Tønnes trudde alt dette.

"Tror du på den Helligånd, en hellig kristelig Kirke
at være, som er hellige Menneskers Samfund, Syndernes
Forladelse, Legemets Opstandelse og efter Døden det
evige Liv?"

Ja. Tønnes trudde.

Då tilspurde Presten Tønnes: "vil du på denne Tro
være døbt?"

Ja. Tønnes vilde på denne Trui vera døypt. Og so
vårt han døypt. Men då han kjende Vatne på den
vesle dunmjuke Skolten sin, som ikkje hadde vori i denne
kalde Verdi meir enn i fjortan Dagar, då grét han so

SIDE: 219

himils høgt, at ein kunde tru han trega på, at han hadde
komi hit og "bedi um Dåpens Gåve".

Men Anne Malene totte det stod godt til. No var alt
i Orden, tenkte ho, -- alt. Både for Veslegut og for
henne. -- 

 -- Frå denne Tid gjekk det godt med det unge Hjone
i Ned-i-Garden.

I Fyrstningi hadde Anne Malene vori noko leid av seg;
og han Per hadde havt sine Mistankar. Han hadde sétt
Postassistenten på Vegar og Stigar der den Fyren etter
Pers Meining ikkje hadde noko å gjera. Men so reiste
Postassistenten; og so kom Barne. No gjeng Anne Malene
og sullar og steller på Garden sin millom Folk og Fe
og styrer det heile; og Per tek til å like seg, og er
Mann med god Hùg, og trælar for Huse alt det han
orkar. Når han er full kyter han av Kjeringi si. "Hei
su å du, åsså su åsså du," syng han; "Dægeren
færi meg er ikkje Anne Malene so greid ei Kjering
som Kjering finst!" Og det segjer dei han hev Rett i.

Her um Dagen kom ho eit Grand i Ulag; ho høyrde
at Jens Carlstad skulde gifte seg. Men det gjekk yvi.
Ho er aldri i Ulag lengi, Anne Malene.

SIDE: 220

Sjø.

Klokka var fem Minuttar yvi tolv; og Klokka halv eitt
skulde han åt Jordi. Eg kunde då sitja litegrand
enno.

Ute var det søylut og stygt, ein huglaus, skitin Kristiania-
Kvardag; det var elles den 1ste Februar. Min
gode Vén Bladstyraren og eg sat godt der me sat; Kaffistogo
var logn og varm, Sherryen ikkje verst, og Samtale-
Emne hadde me i Nøgd, med di me hadde Situasjonen.

Men Situasjonen var den, at det nyvalde Storthinge
skulde bli opna i Dag Kl. 1, av Kong Oskar den 2dre
sjølv, og at dette Thinge vilde få store Spursmål å
avgjera.

Bladstyraren fortalde at han visste kva Trontala skulde
innehalde. Ho skulde innehalde inginting. Men i Røyndi
var me orventne. Ein kunde aldri for vel vìta kva Selmers
Regiering kunde finne på. Tenk um ho skulde
finne på å segja nokre valde Ord med Tilføre av dei
83 Niandejuni-Mennane, som Folke hadde vori so skjemtesamt
å sende ho på Nakken! Det var nok visst, at ho
ikkje gjorde det. Men um det endå skulde hende!

Det rette Storspursmåle var elles eit anna og meir
vigtigt. Vilde Odelsthinge setja Riksrett?

Me vona det. Det var Skam på høg Tid au, meinte
eg; Bladstyraren heldt det for sjølvsagt. Folkemeiningi
ut-yvi Lande kravde det plent, sagde han. Han hadde
òg ei Kjenning av, at dei gode Herrar og norske Menn

orventin: i sterk Spaning.

SIDE: 221

ikkje var skjemtande med i År. Og min høgvyrde Vén
vart løyn og høgtidsam. Eg lydde med Åhug til hans
lågmælte Ord; og han fortrudde meg, at han i Grunnen
Inkje visste. Folkefedrane var tagalle no um Dagen.
Men nettupp denne Togni var det som var so talande.
Ein kjende på seg, at dei som stod attum den, dei
visste kva dei vilde. Han måtte lìvande minnast eit
franskt Ord, som han elles ikkje rett hugsa; det sagde
noko um, at av Folketogn skulde Kongane taka Varsl.
Dette Varsle vilde her ikkje bli rett tydt; det var me
båe tvo samstellte um; men då var det greidt at der
ikkje var anna å gjera for Ærendsmennane åt Folke
enn å våge Verke.

So langt var me komne, då eg, som nemnt, såg på
Klokka. Me tok no til å tala um honom som skulde
åt Jordi.

Han hadde høyrt til den skrivande Flokken liksom me.
Og han hadde ikkje vori gåvelaus. Tvert imot. Dertil
hadde han havt Harmhug, og ei Kraft til å vanvyrde
som eg mest hadde ov-unt 'n. Diktar hadde han visseleg
au vori. Men han hadde ikkje kunna vinne seg fram.
Han hadde vori for lite fyri seg, eller for lite klok på
Verdi, eller for stolt; visst var det: han hadde vori
millom dei mindre kjende. Og no var han slokna, 29
År gamall. Hadde legi daud upp-på Riks-Sjukehuse
so ingen visste um det. Av dei Arbeidi som eg kjende
til at han hadde stellt med, og som han vel hadde sett
Von til, hadde han ikkje fengi eit einaste ferdugt. Og
so gjekk dei endå ikring her og mulla um, at han
skulde vera dåin so reint for tidleg av Vant på ...
på den Ting som Kyrkja bed um i den fjorde Bøni av
Fadervår.

Det var som det kjølte gjenom oss. Bladstyraren hadde
nok ikkje kjent Mannen; ikkje noko vidare då; men han
totte endå det var uhuglegt. Me tømde Glasi våre.
Bladstyraren tinga ei halv Øl og tvo Skìvur med Skinke;
og me skifte endå eit Par Ord um Situasjonen.

Men no laut eg gå. Klokka var femtan Minuttar;
"Godmor'n! Ja du gjeng ikkje med?" -- Nei; Bladstyraren

SIDE: 222

var dessverre nøydd til å vera til Stades i
Thinge.

Eg sjabba upp Akersgata, i den Tanken å vinne meg
upp til Vor Frelsers-Gravlund.

Rart nok: det var nett i ei Likferd upp-å den same
Gravlunden at eg sist hadde vori i Lag med den avlìdne
Felagen min. Det kunde no vera som ein Månad sidan.
Me hadde jorda ei Dame den Gongen, ei sers vyrd Dame,
Kona åt ein framifrå Riksstellar av Vinstre; og me
hadde gått etter, at der i heile det store Fylgje knapt
hadde vori ein Høgremann å sjå. Og dei som var der
hadde visst ikkje lika seg. Millom anna hadde der vori
ein Offiser som nok var skyld med Huse so vidt at han
ikkje med det gode kunde vera burte, men samstundes
so vidt Høgremann at det nok var stridt for 'n å vise
seg ved ei Vinstregrav; han hadde då teki ein Millomveg:
møtt upp borgarklædd; dertil hadde han, då Presten
tala i Kapelle, haldi seg so godt gøymd som han kunde
ned-i ei Krå ved Utgangen. Me hadde havt eit Grand
Moro av dette.

Og so hadde me gjengi i Veg med å dryfte Situasjonen.
Me hadde rødt um all den Arbeidskraft som var
spillt i slike Riks-Tilstand som dei me no lìvde i, og um
kor litin Arbeidshùgen vart, når ein skulde gå i slik
ei Spaning Dag etter Dag og År etter År. So kunde
eg hugse at me hadde rødt um Lik-Preikur. Det vilde
vera til Bate for alle Vedkomande um me kunde få
deim avtekne, hadde me meint. Ein kunde ikkje vente
at Prestane, som hadde stadi på Gravbakken i attan
hundra År og sagt det same upp att og upp att, skulde
kunna finne på noko nytt; og for oss andre var det på
Lag som å høyre Sinklarsvisa på Lirekasse; me kunde
det alt ihop so reint ille utanåt. Min velvyrde Vén
hadde i det heile brytt seg lite um Preikur. Og no i
Dag skulde han få si Preike sjølv. Nå; han høyrde
då ikkje no, som vel var.

Med ein Gong stogga eg. Ei Minning gjekk meg
gjenom Hausen: det var då ikkje på Frelsar-Gravlunden
han skulde liggje; det var ein annan Stad, Sofienlund,

SIDE: 223

nei, Sofienberg, Dunderen i Vald ute ved Grünerløkka
ein Stad; på Kyrkjegarden for dei fatige var det. Nå;
i visse Måtar var nok det alltid det rettaste. Men korleis
i Verdi skulde eg vinne dit ut no?

Sporvogni! Det var greidt. Eg lagde i Veg heller
fort, endå Søyla og Utanpå-Skorne hefte meg ille.

Då eg var so langt ifrå Vogni at eg kunde sjå ho
men ikkje for vel nå ho, drog ho i Veg; det er gjerne
so med Sporvognir. Veifte på ho kunde ikkje nytte;
der gleid ho alt burt attum Elefant-Apoteke. Det vart
då å vente fem Minuttar til. Det var Meiningi at eg
skulde koma for seint, skýna eg. Men no vilde eg fram,
og lét meg ikkje lure. Det fekk heller vera det same
um eg ikkje fekk høyre heile Likpreika.

Dermed skipa eg meg til på Fortåge fram-fyri Frelsar-
Kyrkja og gav meg til å vente på næste Vogni. Og
Minni vakna på nytt Lag.

Det var på Youngstorge me hadde skilst hin siste
Gongen. På Hyrna av Torggata. Der stod me ei Stund
og baktala Kristiania Politi. Det siste eg sagde til 'n i
denne Heimen var nok dei Ordi: "eg fær av og få meg
Middagsmat." Han såg noko stur ut den Dagen, og
var i det heile ikkje som fyrr. Nokon Kraftkar hadde
han aldri sétt ut til å vera; men hugheil hadde han
vori, tverstød, Herre yvi Tilvære. Der var noko ovmodigt,
noko hoggbratt yvi denne vesle skrinne Fyren; kannhende
mest yvi Panna. Ein Bergkoll som var so bratt
at han ikkje var klivande, og som visste at han ikkje
var klivande, kunde taka seg slik ei Uppsyn, vilde eg
tru. Augo var godsleg spottsame; Smilen yvihøg under
Brunine lyfte; dei fine Munnvikane kunde hæde herleg;
og Nosi, den vesle lineskarpe Nosi, kunde rukke seg i
ein Vanvyrdnad som var heilt-upp drusteleg. Når han
var i Godmøle sitt, soleis når han i eit Samtalelags-
Gilde stod og heldt Tale "for" Riksråde Selmer -- som
var å likne med ei gamal vindskeiv Furu langt ut-i ei
Myr, morknande og avkvista og meir og meir frå-flutt
av alle Fuglar under Himilen -- , eller "for" Bakstræve,
som sat og saga Greini av under sin eigin Ende, utan

SIDE: 224

Hùgsvìv um korleis dette til sist måtte gå; eller når
han i godt Lag av Kjenningar slepte seg laus i Spe eller
Spott yvi eitt og hitt som ikkje i hans Augo var heilagt, -- 
kor han kunde sjå stridsglad ut, heiltupp frøsande stridsglad,
og kor Augo kunde lyse, og kor heile det vesle
magre Andlite mylte av Hugnad, når han fann den
Liknaden som råma og det Orde som beit. Inkje Ordlag
var for sterkt for 'n, når han av sin heite Hug
kunde få slengt det ut mot "det rotne", "det utlivde",
det som "stod i Vegen og stengde", eller "låg og breidde
seg og morkna og kvævde Live". Men eg såg det same
Andlite bleikne i Eldhug, og Augo -- eg trur dei spela
i grønt -- kunde gløde heiltupp elektriskt, når han tala
seg varm for "det som bar fram" og for "dei som gjekk
fyri".

Men no denne siste Gongen hadde det ikkje vori noko
slikt ved 'n. Han var still vortin. Tuslin. Eit lite
tunt gult Skjegg hadde grótt fram ikring Munnen og den
spituge Hòko; og Andlite var modlaust og mødt. Augo
skaut seg fram og syntest større enn fyrr; i Augnekvitune
skimta eg ein serskild Glans som eg ikkje fyrr hadde
sétt der. Når han smilte, so var det ikkje yvihøgt
lenger, men sårt; og Tala hans var veik og liksom
brusti. Det var då og so at han hadde vori klén ei
Stund. Men han var god att no. Likevel hadde han
stundom slike rare Kjenningar i Hovude, sa han; best
som han gjekk kunde det vera som Gata tok til å lyfte
seg upp med 'n, so han liksom gjekk upp-etter, i Lufti.
Han kjende seg sjølvsagt noko veik òg. Eg meinte han
laut vera vàr um seg. Sovori som, dette kunde ein vìta
hadde ikkje i seg sjølv noko på seg; men det kunde
auke seg upp. Fyrst og fremst laut han lìva vìtugt, eit
Grand godt med andre Ord, og so agte seg, til so lengi,
for alt som kunde forleite Hovude. Han svara ikkje
noko større til mine velmeinte Fyriteljingar. Og han
hev vel havt si eigi Moro, er eg rædd, då eg rådde
han til å taka seg Goddagar.

SIDE: 225

Sporvogni gjekk. Ein Kjenning var komin med; han
au skulde i Likferdi.

Det var ein ung Mann. Han såg godt ut; var klædd
som ein no skulde vera klædd, og gjekk med Flosshatt.
I sitt Lag var han roleg og stød. Og endå han var
norsk, fór han vàrt med det danske Måle, liksom det
var noko som hadde Krav på Vyrdnad. Kannhende
det kom av di at han etter Yrkje var Skulemann.

Me fortalde kvarandre at me var seint ute. For hans
Part var Orsaki den, at han hadde vori stansa av Folkemengdi
upp-ikring Storthingsbygningi. All Verdi skulde
ut og sjå på Kongen, visste me; dessutan kunde ein
vel ikkje negte, at det var ei Uro uppe i Ålmenta no
um Dagen. Tru det var noko sant i det siste Gjetorde?
 -- eit Ord som ein beintfram fekk kalle allarmerande?

Vogni ramla svært, seinført og heimkjenslegt som ho
skrangla i Veg ut-yvi Storgata. Me laut skrike, um me
skulde høyre kvarandre; men Kjenningen min hadde godt
Mæle.

På ein høveleg Stad i Samrøda kasta eg inn eit Ord
um den avfarne.

Ja, stakkars Gut, sagde Kjenningen min; han skulde
ha fengi livt no. Nett no. Det hadde forvìta honom å
vera med ved Opningi av Storthinge i Dag t. D., so
sterkt som han var med i Rikslive.

Eg meinte det same. Spurde so: "hev De vori upphjå
Vénen vår no, med' han låg sjuk denne siste
Gongen?"

Jau; Kjenningen min hadde råka til å vera ein av
dei tvo-tri rettferdige som var der uppe og såg um 'n.
Men det hadde ikkje vori nokor Greide å få på'n
lenger. Han var ferdug.

 -- Frå Sans og Samling?

Nei; ikkje det. Men reint hått-laus. Han hugsa
ikkje lenger; var burte frå allting. Svara burt i Hyr
og Heim på mest alt ein spurde.

 -- Det var Hovude då?

"Det var all Ting. Han var reint avpìla. Eg totte

SIDE: 226

Lækjarane tala um Tuberklar i heile Innreiden. Der var
ikkje det Grand Livskraft att."

"Hadde han det svært vondt?"

"Nei; han berre jamra yvi Hovudverk stundom. Elles
totte han visst ikkje der var noko sers i Vegen."

"Skýna han, at han var so burte?"

"Nei. Han tykte det var me andre som tulla. Det
var rådlaust å føra ei vitug Samtale med oss lenger,
sa han. Jamvel Lækjaren sin hadde han ein sterk Mistanke
til. 'Han lìver ikkje lengi, den Fyren,' sagde han;
'han er reint burt-i Ørska alt.' -- 'Er du viss på at
det ikkje er du sjølv, som ørskar eit Grand stundom?'
spurde eg då. 'Det kann Skam gjerne hende det,'
svara han."

Eg undrast på, korleis dette alt kunde ha bori til.
"Han hev då gjengi her midt imillom oss; og for ikkje
meir enn eit Års Tid sidan, eller knapt so lengi dessmeir,
var han so frisk og modig som han vel kunde bli.
Han var jamvel hugtekin, trur eg, og tenkte på å
trulove seg."

"Ja; han hadde ei god Tid då. Men det var siste
Gongen. I det heile hev han nok havt det vondt i
seinare År. Eg trur ikkje det er nokon som rett veit,
korleis han hev fikta seg igjenom. Han skreiv nok sùmt,
og heldt ein og annan Fyrilèsnad; men kva kunde det
verte av det. Skulearbeid kunde han fengi ender og då;
men han lika det ikkje. Og no hadde han ikkje Nervur
til det heller; kannhende i det heile ikkje Kraft."

"Men Folke hans?"

"Av Ætt hadde han ikkje anna no enn tvo eldre Frendar;
og den eine av deim var rik. Men kva hjelpte det?
Han hadde gjort seg Uvénir med den rike Frenden."

"Det var fåvist av honom."

"Det var so. Elles var det ikkje i Grunnen han som
skilde Lag. Han var ein Gong i Krit-huse hjå Ætti
si, skal eg segja Dykk; eg hugsar det godt. Han var
nettupp Student vortin; kom heim som i Sigerferd; med
godt stadin Prøve, gode Gåvur og eit overlag godt Mod;
var Diktar, Talar, all Ting, og vart beintfram gjort Stas

SIDE: 227

for. Men so kom han her inn att. Og då vart han
etter kvart tekin av dette "folkelege"; vart Grundtvigsmann
og Fridomsmann; sistpå gav han upp alt og vart
Lærar på ein Folkehøgskule. Dermed var Framtidi hans
øydd. Alt var ute.

"Sidan vart det endå verre," heldt Forteljaren fram.
"So hugvarm som han var, so kunde han under andre
Tilhøve haldi ut med Folkehøgskulen, kannhende; men
no vart det rådlaust, det med. Han vart tekin av nyare
Tankar. Han las Ernst Sars; han las Georg Brandes;
og i Staden for å granske Heimssogo til Grundtvig tok
han til å grave seg ned i Buckle. Det hev vori reint
ei hard Overgangstid for oss, desse siste Åri; og det i
meir enn ein Måte. Det vart då so at han gav upp
Folkehøgskulen med. Han flutte til Kristiania og vilde
setja seg inn i Bokheim og Tankelære og bli Bokskrivar.

"Men so kom denne usæle Politiken.

"De veit korleis det hev vori. Jamvel me Skulefolk
 -- som i det heile må halde oss utanfor Riksstell og
slikt -- , eg segjer Dykk: i Tidir som desse er det ikkje
lett å halde uppe Hugen for sitt Arbeid. Ein gjeng i
Uro jamt; ventar på at det skal hende eitkvart som vil
snu allting um; og i Staden for å gjeva seg inn i sitt
Arbeid flyg ein på Kaffihus; må sjå dei siste Bladi og
få vìta um det "høyrest" noko. Eg hev eit Fyrisviv um
at det er heller mange i denne Tid som ikkje fær anna
gjort enn drive ikring på Kaffihus og riksstelle."

"Fortèl ikkje meg um det," sagde eg. "Eg kjenner til det."

"Vénen vår," heldt han fram, "vart sjølvsagt straks
dregin ned i denne Havsvelgen; og både Bokheimen
og Tankelæra vart lagde på Hylla.

Men no hadde han lìvt Folkehøgskuleliv so lengi, at
det fall vanskelegt for 'n å lære Måle åt denne nye
Tidi. Han hadde stadi på ein Lærestol og tala til Uppgløding
og Vekkjing for den Ætti som voks upp; det han
no skulde skrive eller tala laut vera på same Måten:
store ålmenne Tankar i store ålmenne Ordlag. Han
laut vera uppglødd eller harm. Kva skulde han taka seg
fyri? Han kunde ikkje styre eit Blad; for han var ikkje

SIDE: 228

Riksstellar. Og ein kunde ikkje setja 'n til Små-Arbeid
i Blade; for det skýna han seg ikkje på. Eitt var her,
som han kunde ha vorti. De veit det er eitt nytt Yrkje
som kjem upp -- : han kunde vorti Folketalar. Men ein
lìver ikkje av det. Dessutan er eg rædd at den politiske
Visdomen hans snart hadde vori upp-øydd. For det var
berre dei store Grunnane han kunde tala um. Det
kunde han gjera godt, ja framifrå; men ein held ikkje
ut med det i Lengdi.

"So vart det då mest å skrive åt Bladi for Spalteløn.
Kva gjev dei for Spalta her hjå oss? Tvo og
upp til fem Kronur? Nå-ja; ein kjem ikke langt med
det. Og Umsetjingar gjev dei vel endå mindre fyri.

"So skreiv han sjølvsagt i dei alra verste Vinstrebladi.
Og det han skreiv var, som De veit, himilstormande
Åtak på det absolute Veto, som der ned i Småbyen
gjeld for ein av Hyrnesteinane i Tilvære, jamsides med
Kongedøme, Kristindom og Samfeste millom Norig og
Sverige. Ein kunde sjølvsagt ikkje hava noko å gjera
med ein av Ætti som skeiva so reint av."

Det skýna eg.

"Og so vart det verre og verre for 'n. Han nemnde
ikkje noko um det; då visst ikkje til deim som han
kunde ha venta Hjelp av; men smått for 'n hev det
vori; ille smått. Det var Tidir då han reint vart burte
for oss. Me baud han til oss både ein og annan; me
bad 'n koma når han hadde Hug; han gjorde oss ein
stor Hugnad om han vilde eta til Middags hjå oss so
då og då; og so for ein Dag. Men han kom ikkje.
Stakkars Fyr; han hadde vel sine Mistankar."

"Og alt dette hev me gjengi her og ikkje gått etter.
Ikkje lagt Merke til!"

"Å; ein merka det av det veksande Beisklynne. Han
kunde vera leid, høyrer eg, når den vonde Lùna var
yvi 'n. Og det hende visst ofte. Det vert ikkje noko
vidare helsesamt Liv ein fører, når det er soleis stelt.
Sùme Tidir Saknad; andre Tidir Ofsing. Og det skal
ikkje so overlag mykje til, fyrr slikt eit Bymenne no
for Tidi hev øydi Krafti si."

SIDE: 229

"Det skulde då beint fram vera det?"

Han drog på Aksline. "Det hev gjort sitt."

Me var so langt komne no, at me måtte stige ut.
Men endå var det eit Par Minuttar att upp til Kyrkjegarden.

"Ein skulde verkeleg måtte segja," tok eg fram-i, då
me var utkomne, "at her kviler ein Mann som gjekk til
Grunns, som -- nå, stutt og beint: som døydde av å
vera på den galne Sida?"

"Det kann me vel ikkje segja. Han hadde kunna
slegi seg igjenom so vel som nokon av oss, når han
berre hadde brùka Umtanke."

"Men når me tek Mannen som han var, meiner eg."

Kjenningen min drog ein Gong til på Aksline. "Ein
kann aldri segja slikt," sagde han. "Gjeng ein Mann til
Grunns, so fær ein segja at Vårherre hev teki'n."

"Ja den Mannen er god å skulde på," murra eg. -- 

 -- Ved Inngangen til Sofienberg Kyrkjegard stend det
ei liti Lånn av Tre med ein Kross på. Der gjekk me
inn. For denne Lånni er Gravkapell der på Staden.

Den fatike svarte Kista stod på eit Par låge Skamlar
um Lag midt for Inngangen. Ho var prydd med Kransar,
og med Band i norske Fargar; vent prydd. Jamsides,
på eit Par andre Skamlar, stod ei Barnekiste, endå
armare, endå svartare, utan Kransar og utan Band.
Trast etter kom eit Par Mennar berande med endå ei
Barnekiste, som dei sette frå seg på endå eit Par
Skamlar. So skulde då Vénen vår fara åt Jordi i
Barnefylgje.

Det var slettikkje for seint. Me laut jamvel vente.
Presten var ute og kasta Jord på eit anna Lik -- det
var Søknad til Kyrkjegarden på slik ein Vårdag -- ;
og dei hadde nok ikkje meir enn ein Prest å gjera med
i Dag, då den andre, Soknepresten, skulde vera med
ved Høgtidi i Storthinge. Me laut då taka det med
Ro, stole på Overfrakkane våre og tære på Tòlmode.

Dauden hev elles noko ved seg som gjer, at ein ikkje
so lett misser sitt Tòlmod når den er til Stades. Me
tagde og venta. Fylgje var mest Vénir frå Arbeidarsamfunde.

SIDE: 230

Av Bokmanns-Fanten såg eg ikkje meir enn
tvo eller tri, når eg rekna meg sjølv med. Alt Folk
var i Storthinge, må-vita. Høgremennar fanst her sjølvsagt
ikkje; dette var eit avgjort Vinstre-Lik.

Me var i det heile pyntelege, godt klædde Folk. Men
der var ikkje mange Flosshattar. Og der var Frakkar
å skòda, som laut ha røynt Verdi ymist alt. Det var
knapt nokon med av deim som stend høgt på Skattelista.
Ein fekk i det heile segja at me synte fram Folke.
Men det gjorde me verdigt.

Um ei Stund kom Presten. Og so byrja det. Songlage
frå Arbeidarsamfunde tok i med ein Song som var
skrivin for denne Stundi, og der den avlidne serleg var
prist for si Tru på Framtidi. So heldt Presten Tala si.
Ho var berre stutt.

Med Tilføre av at me stod ved denne Kista, sagde han,
so vilde han minne um Orde åt den gamle Simeon:
Herre, no late du din Tenar fara i Fred; for Augo mine
hev sétt di Frelse. I desse Ordi låg etter hans Tanke
Kristindomens Ljos; og nett ved denne Kista måtte det
vera oss serleg trøystesamt å draga oss deim til Minnes.
For her låg ein ung Mann, ein gåverik Mann -- Presten
hadde elles ikkje serskilt kjent honom -- ; men for Vénine
hans, som her var møtte upp til å fylgje honom åt den
siste Kvila, for deim måtte det synast so rimelegt å segja
og å tenkje, at den unge Mannen var tekin for tidleg
burt; at han var vortin burtkalla fyrr Livsverke hans her
på Jordi var ført til Endes. Og denne Tanken måtte sjølvsagt
gjera Skilnaden so mykje tyngre og sårare for Vénine
hans. Men me skulde ikkje tenkje so. For so sant
som denne Mannen, lik Simeon, hadde fengi sétt Herrens
Frelse, so sant han, lik Simeon, hadde fengi sjå og
kjenne Frelsa frå Betlehem, -- so sant som dette var
Tilfelle, so sant kunde me og segja at han hadde nått
Måle for sitt Liv; at han ikkje var dåin for snart, men
at han verkeleg hadde vori ferdug.

Og so kom Lærdomen for oss.

Presten var ein tekkjeleg ung Mann som tala stilslegt
og vent, og mest med sitt natturlege Mæle. Det var

SIDE: 231

ikkje godt for honom å vìta kva den Mannen han tala
yvi kunde ha meint eller tenkt um Frelsa frå Betlehem;
og der var i so Måte inkje å segja på at han
brùka eit Grand vàre Ord. Ikkje heller kunde ein undrast
på, at han nytta Tilføre til å segja nokre Åminningsord
til dei Vinstremennane som her hadde møtt fram;
for millom Vinstremennar med finst det Syndarar. Men
eg stod heile Tidi og stirde på Kista og tenkte på, kva
han der inne og eg for ein Månad sidan hadde sagt kvarandre
um Likpreikur. Og det var meg sistpå som det
svarte Lòke vart gjenomsynlegt; og eg såg Andlite hans
som låg der inne, og Munnen, den vesle bleike, lineskarpe
Munnen; og eg tykte Munnen bivra so smått, og
at Lippune, dei fine, snøgt speande Lippune, drog seg
upp til ei Myling. -- 

 -- "Amen," sagde Presten.

So kom Klokkaren med ei liti Kasse som var fyllt
med Jord, og ein litin nett Spade. Med denne sist
nemnde Tingen i Handi snudde Presten seg frå den
Kista han hadde tala yvi og til dei tvo småe Kistune
som han ikkje hadde tala yvi, og kasta Jord på desse.
Kasta Jord på deim som dei der stod. "Af Jord er du
kommen; til Jord skal du blive; af Jorden skal du igjen
opstå"; og so det same upp att.

Eg lika dette; det var praktisk; det sparde Tid. Eg
var då au tòlleg trygg på, at desse tvo Fatig-Ungane
som vart greidde på denne Måten, dei vilde stande
upp att på den ytste Dagen likso gladeleg som nokon
av oss andre, um no me etter all Von vilde døy i so
vidt Velstand, at me kunde koma åt Jordi utan Avkorting
i Skikkane.

No snudde Presten seg hit til vår Kiste att. Eit
Vers vart sungi. Fire Mann kom fram og stelte seg
upp attmed Kista, tvo ved Hovude og tvo ved Føtane.
Fyrigangsmennane stelte seg upp framfyri Kista med sine
svarte Likferdsstavar. Desse Stavane var ikkje so staselege
som dei på Vår Frelsars Gravlund; men det gjekk
for det same. Det vart gjevi eit Teikn, og Ferdi sette
seg i Gonge. Av rimelege Grunnar var der ikkje noko

SIDE: 232

ein kunde kalle Rang-Skipnad i Ferdi; eg trur at dei
gjekk fyrst som hadde kvitt Skjegg.

Upp-i Kyrkjetòrne tok Klokkune til å ringje, vedkjømelegt
og mjukt i litin Ters. Det var ikkje lang
Vegen. Nokre Stìg nordanum Kapelle hadde dei funni
Rom til Vénen vår. Eit heller trongt Rom var det;
men han turvte det ikkje stort. Han hadde alltid vori
litin og mager.

Gravi hans låg tett innmed nokre andre, som nett
var so vidt tilkasta. Ein fekk den Tanken, at Kistune
der nede måtte stå tett innpå kvarandre, som på eit
anna Upplag. Men kva gjorde det for deim som i låg?

På den rett store Høgdi som hadde laga seg ved
denne Samamstiming av Gravir krabba Fyrigangsmennane
våre seg med synleg Møde upp. So kom Kista, svinglande
og svivande som ein Båt i Sjøgang. Etter Kista
kom Klokkaren; so Presten som vart hjelpt av Klokkaren;
so Kyrkje-Songkore, og sist dei av oss som hadde kvitt
Skjegg. Alle fiktande og strævande med å vinne seg
upp, og med å halde seg uppe. Det vart Sjø, og heller
strid Sjø, for Vénen vår alt til Slutten.

Men so var då dette òg den siste Vansken han hadde
å vinne yvi på Ferdi si. Kista vart fird ned på Gravbotnen;
der stod ho stødt. Og no skulde han ikkje
lenger.

Kyrkje-Songkore, tri Mann høgt, song tri-røystugt det
fyrste Verse av "Hvo ved hvor nær mig er min Ende".
Dei song med halvt attlatin Munn; og Tenoren var sped
og Bassen veik; men Millomrøysti var sterk og tuta i
Einingi på Dominanten. So kasta Presten dei tri Spadane
Jord på Kista og tiltala den daude etter Rituale.
Me andre var med i Høgtidi på den Måten, at me fleire
Gongir tok Hattane våre av oss og heldt deim for Augo;
eg veit ikkje um nokon av oss visste, kvifor me gjorde
det. Eit lite Stykke ifrå Flokken og Gravi stod tvo
unge Kvende; den eine av deim studde seg upp til den
andre og grét sårt. -- 

 -- Der låg han. Han hadde ikkje fengi sétt noko
av den Framtidi han hadde drøymt um; men han var

SIDE: 233

ferdug. For sitt eigi Liv var han vortin ille snytt. Men
kva var her å segja? Her var inkje å segja.

Det var ikkje nokon som sagde noko heller. Under
andre Tilhøve hadde det visst vori ein eller annan som
hadde havt Hug til å segja den burtfarne eit Ord til
Avskil, ein Takk, eit Velfar, frå deim som kjende han,
frå Vénir og frå Lagsmennar, kannhende jamvel frå
Lande som so kaldt hadde teki mot Kjærleiken hans.
Men i Dag hadde me den store politiske Situasjonen.
Og det viste seg, til ålmenn Undring, at Klokka var
berre nokre Minuttar yvi eitt. Dreiv me på med Magt,
kunde me enno kannhende få sjå ein Snipp av Opningsstasen.

Me tråva av Stad i fullt Flog.

Nede i Thorvald Meyers Gate såg me Sporvogni koma
ruslande, kravslaus og heimsleg, ikkje stort større enn ei
Fyrstikk-Øskje. Me vitta til ho; ho stana.

Der var ingin i Vogni. Me storma inn og fyllte ho.
"Køyr litt fort no," sagde me til Føraren. Han smilte
vedkjømeleg.

 -- Og so tok me til å dryfte Situasjonen.

SIDE: 234

Årsfesten i Ungdomslage.

I Grunnen er Tilstandi her i Norig skipa på beste
Måte frå gamalt av, so at alt kunde gå godt, berre
me sjølve var som me skulde vera.

Men det er me ikkje alltid; og so hender det at Verdi
tek til å gå skakt for oss.

Då vert det funni på Åtgjerdir. Ein vyrd Penn
skriv i "Morgenbladet"; nokre vyrde Mennar sender ut
eit Upp-rop; eit Møte vert haldi, og det vert skipa eit
Lag. På Guds Ords Grunn vert det skipa, og i kristeleg
Ande; og Hs. Maj. Kongen er den høge Lags-vorden.
Sidan verkar Lage stillsamt til Velsigning; og Verdi gjeng
skakt som fyrr.

Millom anna hev dei gått etter, at det ikkje alltid
gjeng som det skal med Ungkarane; dei kjem på Villvegar
stundom. So hev dei stelt til Trygde-Lag åt
Ungkarane. Der er Unggut-Lage, og der er kristelegt
Samlag for Gutar, og der er Skipingar og Semjingar med
andre Namn. Alle desse Lagi verkar stillsamt til Velsigning;
og Ungkarane kjem på Vill-vegar som fyrr.

Ein Sundag i Fyrstningi av Juni, um Ettermiddagen,
skulde den evangeliske Ungdomssemjing hava Årsfest.

Både Moen og Tyrolaren skulde vera med; og Moen
meinte at eg burde slå Lag med deim. Eg vilde hava
Hugnad av det, sagde han. Tyrolaren tagde og syntest
dermed å samtykkje. Eg var ikkje uhùga til å høyre

SIDE: 235

på denne Véne-Rådi; det evangeliske Ungdomslage kunde
visst nett-upp høve for meg no.

Eg var nyleg komin hit til den store Byen; og eg galdt
for å vera det eg var: svært lite grunnfest. Anden
hadde nok so smått teki til å arbeide med meg; det
kunde ein med Takk til Gud segja; men retteleg og i
Grunnen stod min Hùg og Tanke til Verdi enno; og
serleg hadde Djevelen fengi eit stygt Tak på meg gjenom
Teatre.

Der vanka eg altfor tidt. Og eg kunde sitja upp-å
Attanskillingen, eller um det kneip på Tolvskillingen, og
tenkje med meg sjølv, mest på Gråten av Trass, at
um det førde til Helvite å gå på Teatre, so vilde eg
gå på Teatre endå.

Eg skýna nok, at soleis kunde det ikkje halde på.
Fyrr eller sidan laut eg vende meg um frå Vildre-
Vegane mine. Eg visste at Gleda i Verdi ikkje kunde
gjeva Sjæli mi Fred; det hadde eg alt mest røynt; dessutan
var det altfor våglegt, ræddast eg, å gå soleis og
lite på Langmode hjå Vårherre. Etter den tunne Livstråden
hekk eg og dingla yvi Helvit-Djuve; Tråden
kunde slitne kva Stund som helst. Og då var Leiken ute.

Men eg var ikkje soleis laga at eg kunde verte frelst
på vanleg Vis. Lovi beit ikkje på meg; og då kunde
ikkje Evangelie heller få hjelpe. Laus og ustød var eg
både i Sjæl og Sinn; Hèl-Rædsla vilde aldri rett få
Magt i meg; og kva kunde det hjelpe at eg vedkjendest
Syndine mine, når eg ikkje angra, og då visst ikkje
hata deim? -- for det gjorde eg ikkje. Mi store Hovudsynd,
det bròtslege Samlive med Inga Grønelid, elska eg
endå-til; og det var ikkje mi Skuld at det hadde teki
Ende.

Skulde eg bli frelst, so måtte det, å kalle, gå for
seg so eg ikkje visste av det. Eg måtte bli lempa inn
gjenom den tronge Porten; lokke, ja reint ut lure meg
inn i Himil-rike måtte dei. Um no det evangeliske
Ungdomslage kunde lure meg på den Måten? Eg heldt
det ikkje utrulegt. Det tala i Lovine sine um "Hjem"
og "kammeratslig Hygge" saman med "alvorlig Livsanskuelse"

SIDE: 236

og "sand kristelig Ånd"; noko sovori var
det visst nettupp eg turvte.

Dessverre skulde "Maria Stuart" gå på Teatre i Kveld;
det var til Inntekt for Fru Gundersen. Og når eg ikkje
vakta på meg sjølv, tok Nordråks Menuett straks til
å tone og lokke i Øyro mine. Men alt sovori laut eg
sjølvsagt skubbe til Sides, so framt eg skulde til å tenkje
på ålvorsame Ting. Og det fekk eg vel gjera no; ein
Gong laut ein byrja. I Røyndi var her no ikkje so mykje
å forsaka heller. Kva kunde det makalause Spéle til
Fru Gundersen hjelpe meg når eg skulde døy; eller
kva Trøyst kunde eg finne i Nordråks Toneleik når eg
skulde fram for Domen? -- 

 -- Me heldt Siesta, som Tyrolaren sa; og godt smaka
dette.

Kaffien var drukkin og Pipune kveikte. Inn gjenom
Glasi låg det vårlege Solskine med smellande Ljos;
gjenom den opne Svaldøri hadde me Lufti. Og frå
Hagen utanfyri, og frå alle Hagane i Homansby, som
og frå Engine og Skogholti ovanum, strøymde den sterke
Angen av Fyrisumar inn-yvi oss som ei linn Rusing.

Fred rådde på Rome vårt. Berre ei Humle surra
rundt upp-under Lofte; ho hadde vildra seg inn frå
Hagen og kunde ikkje finne ut att. Småe gråe Petum-
Skyir vogga seg andemjukt i Solspele; lyfte seg; sekkte
seg; kvarv.

Der var ein syvjesæl Dauvleik i Lufti. Noko burtdrøymt
fredsælt og stilt. Byen høyrdest inn gjenom
Sval-Døri som ei Susing langt burte; eller kannhende
det var berre Lufti. Den store ljose Sùmarstilla gav ein
sæl litin Hùg til å blundre av.

Eg låg på den gamle hardstappa Sofabenken og
smatta so smått på ei lang Studenterpipe. Lovine til
Ungdomslage hadde eg i Handi, men hadde gjevi upp
å lesa. Ikkje tenkte eg heller. Berre ender og då
dreiv ein Tanke framum meg svevnug og svivin. Å,
so godt dei hadde det, dei som alt var umvende! -- 
I Grunnen var det ikkje nokor rett Meining i å umvende
seg i slikt eit fint Vêr. -- Å for Snakk! Var no

SIDE: 237

det au noko å koma med? Tenk; orsaka seg med
Vêre! -- 

På skjøns imot meg, på hi Sida Borde, sat Jonas
Moen i den gråe Hus-Kjolen sin. Han létst lesa i
eitkvart som låg uppslegi framfyri 'n; men i Grunnen
gjorde ikkje han heller anna enn røykje. Det store stridhærde
Hovude hans låg som vanleg på Skakke, liksom
det drøymde um Soveputa; og yvi det raudleitte godslege
Bonde-Andlite med dei småe raudkanta Augo var liksom
enno att noko av Kyrkjefreden frå Morgon-Ykti.

Tyrolaren, den lange spede med blåsvart Hår og den
vene brune Lìten i Hudi, låg attlengis i Ruggestolen
og røykte og las i "Norsk Missionstidende". Um eit
Bìl riste han på Hovude og lagde Hefte frå seg; "quel
bruit for ein Verkefing," sa han. "Kva for ein Verkefing?"
spurde eg. Det er ikkje hans eigin dessmeir; det
er Kona hans sin." "Kva for ei Kone?" spurde eg.
"Kona til Broder Pedersen i Sululand," svara han. Moen
såg upp og mælte stillfarande: "å ja; dei turvte no
ikkje plent skrive so mykje um slike mindre vigtige
Ting." Eg tok Trøyst av dette; ein turvte då Gud-skje-
Lov ikkje reint gjeva upp Retten til å hava ei Meining,
um ein var eit Gudsbarn. Tyrolaren såg på Klokka si
og reis upp. "Man muss sich drappieren," sa han, og
gav seg smått og jamt til å stelle seg.

Og han kunde stelle seg, Tyrolaren. Det tok Tid;
men so vart der noko av det au; han vart fin, når han
gjorde seg fyri. Til dette hjelpte mykje dei svarte Kisteklædi
som han åtte; og dei skulde han hava på seg i
Dag, såg eg. Det gjorde sitt til å setja meg i Ålvors-
Lag.

Ei Stund etter strekte Moen seg. So såg han på
Klokka si og reis upp av Stolen. På sin stillmælte
Måte lét han um, at det nok var sant at det var på
Tidi no å tenkje på å ferde seg. Han vabba i maklege
Huskjole-Stìg burt åt Omnen; sette Pipa frå seg
og sputta; Pipa hadde nok vori sur. Snudd so halvt til
meg, men med Augo like sælt ut gjenom alle Vindaugo,
sagde han: "korleis er det; trur du du vert med?" Eg

SIDE: 238

tok meg på Tak. "I Dag var Nådens Tid"; ein Gong
laut ein gjera Ålvor av det. Og med eit stilt Velfar til
Maria Stuart i Skotland svara eg: "ja; eg tenkjer ...
eg tenkjer eg vert med, ja." -- "Det var gildt, det,"
sagde Moen og tok til å draga av seg Huskjolen. -- 

 -- Festen skulde byrja i Bønehuse i Hausmannsgata
Klokka 5; Pastor Hermansen skulde opne. For meg,
som ikkje hadde anna Ferda-Stell enn å taka på meg
Hatten, var der god Tid. Eg vart sitjande; og djupt inne
i Sjæli mi heldt eg enno ein Gong Upptal yvi dei Grunnane
som det kunde vera til å heller gå på Teatre.
Når Sanningi skulde upp, so var det dit eg helst vilde;
og i Dag hadde eg Skillingar au. Men det var ingin av
Grunnane mine som heilt vilde rekkje til; og då visst
var det ingin som Moen vilde godtaka. Og Tyrolaren,
 -- med sine håle brune Augo vilde han sjå tvert
igjenom meg med ein Gong.

Endeleg var dei ferduge. Det var svært som dei skulde
væra fine i Dag båe tvo; Moen kósta seg, han med, og
det heiltupp på Ålvor. Då eg såg dette, vakna Samvite
mitt. Eg fekk då sjå ut som eg stellte meg, eg
au; eg reis upp og fekk Tàk på Kósten. Og so var
det Hatten då. Kor i Verdi hadde eg gjort av Hatten?
Tenk, um eg ikkje fann den.

Å jau då. Der kom Tyrolaren med 'n; han hadde
funni 'n på Golve burt-med Kommoden. Stødt skulde
han vera so glup til å finna altslag, den Tyrolaren ...
nåh. Eg kosta både Hatten og Klædi.

Dermed gjekk me. -- 

 -- Det var strålande Sùmar- og Sundagsvêr; Soli låg
ned i Vest-Himilen og kvitglødde. I Nord, yvi Grefsen-
Åsen, var der ein litin ljosgrå våtvorin Moe som lova
Regn; Tyrolaren vilde vera trygg og sprang upp-att etter
Regnhatten.

Ljosgrøne og ungmøyfriske stod Tréi med sitt nyspróttne
Lauv. Gras og gule Blomar arbeidde seg i heit Livshug
upp av den leirute Jordi. Det surra og surra av alskyns
Små-Liv som sveiv ikring og hadde annvint og skulde
drive på og vera til med' Soli var sterk; og Fivreld i

SIDE: 239

ljose Lìtir, djupt liljekvite, varmt rjomegule, vingla um
millom Blomane mest vel so vene som dei.

Ute på Gata var det dumbut; Soli var heller heit.
Men all Stad var Folk på Ferd, og kvar Stundi fekk me
Minningar um denne Verdi og hennar Hugnad. Småe
gladvære Lag av Kvende og Karar kom gangande og
køyrande frå Mark og Skog; alltid Kvende og Karar i
Lag; alltid Lått og Skjemt; alltid ljose Klædningar, Blomar,
Lauv, Lettlynde. Å, um dei visste kva som tente
til deira Fred! Men det var løynt for deira Augo. Solbrende
og velnøgde som dei der kom dragande med sine
tømde Nistekorgir såg dei slettikkje ut som dei hadde
fyributt Sæla si; mange av deim hadde beint fram drukki
seg på ein Kant. Modige Flokkar med unge Gjentur,
Bordtausir, Sypikur, kvìke, hugsnikne Krambugjentur, fór
framum oss i glad Hast; dei skulde til Bygdøy visst. Med
Rødur og Lått strauk dei sin Veg, og mynstra oss med
snare Augo; men alltid fekk Tyrolaren eit Augnekast til
Slutt som gjorde meg vondt; kvi var ikkje eg au fager?

Og etter Gjentune fylgde Gutane. Der var alle Slag;
store, støde Handverks-Sveinar i Sùmarbunad, svartklædde,
legg-granne Artianarar og Studentar med Stavar, Brillur
og Sigarar, undrande seg på kva denne Kvelden kunde
føre med seg av små Æventyr, og dertil Hermennar og
Folk av uvisst Yrkje; men alle syntest samstellte um å ikkje
koste so mykje som ein Tanke på si udøyelege Sjæl.
Enn alt det Vårherre skulde vera nøydd til å sjå på!

Eg og Venine mine vandra Vegen vår stilt og sagde
ikkje mykje. Det vart rødt eit og anna um Presten Hermansen;
elles var det ikkje anna enn ender og då nokre
Ord um Vêre.

Teater-Lysingar stod og lokka på alle Gatehyrno: Maria
Stuart i Skotland, Musik av Rikard Nordråk! Um eit
Par Timar skulde Duken gå upp for Dansen i den gamle
Kongeborgi; det sekstande Hundradår skulde fram or
Gravine sine og danse Menuett. Og til den høgtidsame
Dansen skulde Tonane suse som Haustvind i gamle Eiketre.
Eg høyrde deim alt; dei tok til å vogge og bylgje
for Øyro mine som ei Forlokking. -- 

SIDE: 240

 -- Der låg Bønehuse. Det var ein stor raud Mursteinsbygning
med høge, smale, kyrkjevorne Vindaugo; eit
Namn til Hage grønka utanfyri. Inngangen stod opin
og gapte imot oss som ein svoltin Svelg. Den gamle
Adam reiste seg i meg endå ein Gong og vart nedtvinga.
Nordråks Menuett døydde av og kvarv som ein Song
langt burte. Det kvite Sløre til Dronning Maria skimta
fram og kom burt i eit Skogtykke. Med ein Tòlmods-
Sukk gav eg upp Voni for godt, og stemnde fram mot den
svoltne Svelgen med ein god Vén på kvar Side.

Røme var rådlaust. Det var nok på sin Måte rimelege
Folk, desse Felagane mine; og so lite som eg
enno i Røyndi kjende til deim, so kunde det jamvel hende
at eg gjorde deim Urett, når eg heldt deim for Guds
Born. Dei gjekk stilt med alt. Men stole på deim kunde
eg ikkje. Det var i det heile rådlaust å finne litande
Verdens-Born i den Krinsen der eg no vanka; dessutan
var Kjenningane mine frå Stavanger, der alt Folk var
Gudsborn i den Tid.

Elles tenkte eg ikkje på å røme. Verdi kunde med
all si Moro ikkje i Lengdi gjeva Sjæli mi Ro; fyrr eller
sidan laut eg vende um frå min vonde Veg; dessutan var
me alt ved Troppi.

Me kom inn i eit overlag stort Rom, langbygt, med
kalka Veggir og Vindaugo til Skuggesida. For oss, som
kom beint frå den yrande, glirande Solglimen ute, gjorde
det døyvde Ljose godt. Like eins gjorde det godt at her
var so svalt; Lufti kjendest elles kannhende noko innestengd.

På den innste Veggen rett imot Døri hekk ei stor
svart Veggtavle som gav Rome ein Tilsmak av Skulestogu;
Tavla var umkransa med ei Fletting av Granbar til eit
Vitnemål um, at det me i Dag skulde halde var Fest.
Golve var rudt, og Benkir og Stolar borne ihop i ei Krå
ved Utgangen. Noko lenger inne i Salen, til høgre, stod
eit stort Bord, uppduka med påsmurt: ferdug-laga Skìvur.
Endå lenger inne hadde dei Gjestine som var komne
stellt seg upp; i tett Flokk stod dei, eller snarare i tvo
Flokkar, då det midt i Salen var ein smal Gang opin.

SIDE: 241

Øvst uppunder Veggtavla stod Talarstolen; det var ein
vanleg Lærarstol.

Me stellte oss inn-åt den eine av dei tvo Flokkane,
den til høgre; og då eg hadde stelt meg upp, og funni
Utveg med Armar og Hendar, gav eg meg til å augnefara
denne Samling av Ungdom som hadde skilt Lag med
Verdi og hennar Lyst.

Det var ålvorsame, tekkjelege Folk, mest Læregutar i
Handel og Handverk, og so Studentar. Dei gjorde inkje
Ståk. Dei stod der dei stod, meir eller mindre ufritt
uppstelte, den eine attum den andre so vidt Råd var;
det såg ut som det var eitkvart dei vilde verja seg imot.
Mange rødde ihop, men stilt; og eg såg Smiling ender
og då, mest millom dei som stod attlengst.

Eg tykte mest det kjendest verdslegt at Folk smilte her;
men endå meir verdslegt kjendest det store Borde med
Skìvur. Eg granska Framsetningi med mistrugne Augo;
her skulde vel ikkje vera Øl? -- Nei; her var ikkje Øl.
Berre Mjølk. Og då kunde her ikkje vera noko å segja.

Ei kvævd Kjensle var komi yvi meg; men so fekk eg
Auga på Song-Lage. Det var den vesle Hopen som stod
upp-ved Talarstolen so halvt for seg sjølv og såg embættsleg
ut; dei småe blåperma Songbøkane fisla. Gudverelov;
me skulde hava Song. Eg drog Anden lettare.

Døri stod uppe; frå Dagen der ute kom der endå
stundom dukkande inn ein einskild, eller eit Par einskilde,
som skulde hit og halde Fest. Dei gjekk inn i den eine
eller den andre av dei tvo Flokkane og kom burt der;
det såg ikkje ut som Flokkane voks.

Eg stirde mot Døri so Augo veikna; no kom vel snart
Mengdi. Men det kom ingi Mengd. Der ute dura Byen
i Sundagsglansen; og Ungdomen fór og jaga etter Gleda
i denne Verdi, liksom det ikkje skulde finnast korkje Daude
eller Dom. Det var i Grunnen fælslegt. No tok det elles
til å myrkne der ute; kannhende fekk dei Regn yvi seg;
so kunde dei hava det so godt. Jau då skulde han koma
til å sjå ut, all den ljose Sùmarstasen!

Ein bleik, attknappa Mann med eit vent kristelegt Andlit
gjekk hastande att og fram millom Talarstolen og den

SIDE: 242

eine Sideveggen; det var Presten Hermansen. Eg kjende
nok honom. Han hadde vori Sjømannsprest i Engeland;
sidan gjekk han svartklædd og heilt attknappa og med
den kvite Halsduken som dei reformerte Prestane brùkar;
eg hadde aldri sétt 'n annarleis klædd. No for Tidi livde
han embættslaus i Kristiania, der han dreiv Hugvendingsarbeid
på sin serskilde Måte, mest etter engelskt
Mynster. Han hadde endå fengi i Stand eit Par store
Seglduks-Tjeld som han preika i; desse Kyrkje-Tjeldi flutte
han med seg rundt Utkantane i Byen og sette deim upp
snart her og snart der, ofte på utrulege Stadir. For det
var i denne Byen mange som ikkje søkte Gudsord; og so
fekk Gudsorde søkje deim. Ein fekk nøyde deim til å
gå inn, som det stod i Evangelie. So hardsett var han
i Arbeide sitt for Guds Rike, at endå han var rett-truande
som Katekisma, so kunde han mest verte mødesam
stundom; den kjære Professor Caspari hadde ein Gong
på sin skjemtsame Måte sagt, at "den Mannen burde
ein setja fast", -- med den Meiningi at ein burde få
Pastor Hermansen inn i eit Embætte.

Eg òg fann, på min Måte, Pastor Hermansen mødesam.
Han hadde komi til å kjenne meg, og visste at
eg var lite grunnfest; og når han råka meg, so tok
han på meg, um det so var midt i Gate-Ståke, og tala
um mi udøyelege Sjæl. No var det ikkje alltid at eg
var i Lag til å tala med 'n um den; og so gjekk eg
gjerne undan for 'n; men Presten Hermansen hadde sitt
Kall frå Gud og var ikkje lett å koma undan.

I Dag hadde han preika tvo Gongir alt. No skulde
han tala her. Og i Kveld, når Ungdomslage var ferdugt
med si Høgtid, so skulde han halde Bøn i Unggut-Lage.
Eg såg på denne tunne, bleike Prestemannen med den
heilage Åsyn og kjende Vyrdnad. So ålvorsamt kunde
sùme taka Live.

Og endå kunde denne same Mannen gå ikring her i
denne Stundi og vera heilt-upp skjemtesam.

Han visste at me skulde halde Fest, men sk£na at dei
unge ikkje soleis med ein Gong kunde koma i Høgtidslag.
Dei heldt seg stødt saman i tett Flokk, liksom til

SIDE: 243

å verja seg, og såg ut til å vera tyngde av Stilla og
den ålvorsame Salen. So kom han hit-til deim ender
og då og freista å friske deim upp. Og det hende at
dei han tala til smilte.

Det var no ikkje Meiningi heller, at ein skulde tykkje
langt eller hava det keidsamt i dette Lage; tvert imot.
Det stod med tydelege Ord i Lags-lovi, at ein her
skulde samlast til Hyggje og Tid-Trøyting; berre at alt
skulde gå for seg i kristeleg Ånd. Det vart visst og
arbeidt for at desse Lov-Ordi um Hyggje og Tid-Trøyting
kunde bli anna enn berre Ord; det vart haldi Fyrilesningar
um både eit og anna, og siste Joli hadde dei endå
havt Joletre. Men i Dag såg det ikkje ut til at Moroi
vilde upp, endå Presten Hermansen tydeleg gjorde det
beste han kunde. Um han var lentug eller morosam i
kristeleg Ånd, so smilte dei unge, men vârt og utrygt;
og so vart det ikkje meir av det.

 -- No kom det ikkje fleire. Det kunde ikkje nytte å
stire på Døri lenger; alle Augo hadde etter kvart vendt
seg mot den bleike Mannen. Han kunde likso gjerne
taka til no. Den bleike Mannen såg på Klokka si, men
venta endå eit Bìl. Att og fram gjekk han, fortare og
fortare; gneid dei mjuke Hendane sine og sende Augnekast
upp mot Lofte, liksom han venta Hjelp frå den
Kanten. Men det kom ingi Hjelp. Då rådførde han
seg med Klokka endå ein Gong. Det gjorde eg med.
Mi gjekk so um Lag 10 -- 12 Minuttar for seint; etter det
skulde Klokka no vera ikring eit Korter yvi fem. So eg
kunde ikkje skýna kva han drygde etter.

 -- Endeleg.

Presten Hermansen gav eit Teikn. Døri vart att-lati.
Den blanke Straumen av Dagsljos som hadde stadi inn
gjenom Døri vart utestengd; Rome liksom myrkna. Den
vesle Hopen som stod halvveges for sjølve-seg upp-ved
Talarstolen og såg embættsleg ut, skipa seg til Song-Lag.
Han den vesle Skomakaren, som hadde lappa Skorne mine
sist, han med det litle runde mjuke falbleike Andlite, viste
seg; han var Songstyrar og gjorde Teikn med Taktstokken
og kviskra. Med ein Gong styrmde det på:

SIDE: 244

"Det er så deiligt at følges ad
for dem som gjerne vil sammen være."

Det klinga forvågleg sterkt i den halvtome Halli.

Då dei song den siste Verslina, steig Presten Hermansen
upp-å Talarstolen og lagde ihop Hendane.

Han såg ei Stund uppmot Lofte. Det myrkna endå
meir; nokre Regndropar tok til å falle mismodigt og stilt
mot dei smale Vindaugo.

Presten opna med ei Bøn. Måtte me lære å kjenne
oss sjølve og vår store Veikskap; måtte me lære å
taka Herren med oss i alt det me gjorde, so at me all
Tid, i Arbeide og ikkje minst i Kvilestundine, kunde vera
trygda mot denne Verdi med hennar Freistingar og Fårar;
måtte me endeleg få Nåde til å halde denne Festen
i Jesu Namn.

Dermed gjekk han yvi til Dagslista. Han gav ei Yvisyn
yvi det som var gjort i Lage serleg i det siste Åre;
og her fekk han Tilføre til å leggje ut noko meir um det
fagre Fyrimåle som Lage hadde. Han tala vent Bergensdanskt.

Byen tok til å verte stor no, sagde han; og det vonde
trengde seg inn frå alle Kantar. Syndi låg å kalle på Lur
ved Gatehyrno; serleg fårefullt var det for dei unge som
kom inn frå Småbyane eller frå Lande, og som då
skulde vandre sin Veg åleine i den store Byen utan den
Hjelp som jamvel den uvandaste Heimen kunde gjeva. Difyri
hadde Gud gjevi nokre krist-lynde og for Folkebaten
hugvarme Mennar den Tanken å skipa slikt eit Lag, der
dei unge kunde ty seg av i ledige Stundir, og verte vel
mot-tekne, og få Råd og Rettleiding, og finne Felagar
og stundom høyre eit Gudsord; i det heile eit Lag som
kunde vera som ein Heim for deim, og tryggje deim so
mykje som Råd var mot den store Byen med alle hans
Freistingar og Fårar. Det var nok so, at Lage ikkje kunde
gjera noko stort Arbeid; syrgjeleg mange var dei som
helst vandra sine eigne Vegar og liksom den burtkomne
Sonen øydde si Eign i Ulivnad, til dess dei, som han,
laut eta Skolmir med Svinom. Men når me såg attyvi

SIDE: 245

på det som her i Lage var gjort, både i det heile
og serskilt i det Åre som no var gjengi, so torde me
likevel med Takk til Gud segja, at dette Lage, ved Herrens
Miskunn, hadde verka -- um stilt og i Veikleik, so
endå til Velsigning.

Presten slutta med ei stutt Bøn. Måtte me lære å
kjenne oss sjølve og vår eigin Veikskap; måtte me lære
å taka Herren med oss i all vår Ferd; måtte han serleg
i sin Nåde verja dei unge Gutane mot Freistingane
og Fårane i den store Byen.

Bleik og fager, ràk som eit Ljos, stod han der uppe,
den att-knappa Mannen, og bad. Andlite var vendt uppetter,
med Augo som såg lidande ut; dei samanlagde
Hendane låg kvilande framfyri 'n på Stolen. Ute rignde
det. Lett og mjukt fall dei småe Dropane mot Glasi;
det var som eit stilt Svar der ovanfrå, ein Lovnad um
Grøde og Signing. Han sagde Amen i Jesu Namn og
steig ned.

Song-Lage kvad i:

 "Gud sign vor Konge god,
 giv ham i Farer Mod,
 giv ham din Fred.
 Giv du ham vise Råd,
 styrk ham i al hans Dåd,
 styrt Svig og Ondskab kåd
 i Støvet ned!"

Noko uventande totte eg dette kom.

Men det var ikkje Meiningi at ein i dette Lage berre
skulde fara med gudelege Ting; menneskjelege Hugmål
skulde ein òg kunna dyrke. Ja der var ikkje noko menneskjelegt
som skulde vera Lage uvedkomande; berre
Politik var utestengd for Freden Skuld.

Etter Kongesongen vart det stilt litegrand. So kom
Songlage på nytt:

"I Jesu Navn
skal al vor Gjerning ske,
om det skal komme os til noget Gavn,
endes ei med Spot og Ve."

SIDE: 246

Ein Mann, noko-lite grå og turr, men vyrdsleg og velviljug,
tydeleg ein av dei som her hadde noko å segja,
viste seg på Talarstolen då Verse var utsongi og sagde,
at no vilde me på denne Høgtidsdag gjera oss til godes,
ikkje berre med Guds åndelege Gåvur, endå desse
sjølvsagt var dei fremste og fornæmaste, men og med dei
timelege, dei som han hadde gjevi oss til Næring og Upphald
åt Lìkamen. Den blide gråe Mannen lagde ihop
Hendane og heldt Bøn. I Trumåls Lag bad han Gud
um fyrst å mata Sjæline våre med Livsens Brød, og
so um å signe desse jordiske Gåvune so, at me av deim
kunde hava sann Nytte; måtte me endeleg få Nåde
til å njote desse hans Gåvur i Jesu Namn.

"Ver so god; kjære unge Venir!"

Dei tvo Samanstimingane tok smått um Senn til å
løyse seg upp og skifte seg ut rundt det store Borde.
Kvar for seg leitte seg ut sine Skìvur og slo i sitt Glas
Mjølk; drog seg so ifrå og gav Rom åt andre. Der
vart Rørsle; det var ei Stund at der mest var Liv.

Eg var ikkje Lagsmann, men rådde meg til ei Turfting
Mat og Mjølk likevel; for eg var svoltin. Og Maten
smaka godt. Der var noko reint makalaust uppskori Kjøt;
og Mjølki var framifrå.

Den åhugsfulle Stilla seig yvi oss att smått um Senn;
snart stod me rundt Borde og togg tagalle. Eg undrast
noko på, kva det vilde segja i Grunnen: å eta i Jesu
Namn. Presten Hermansen gjorde ender og då Tiltak
med kristeleg Moro.

Då eg var ferdug såg eg på Klokka. Store Gud!
ho var ikkje fullt seks. Ein forvillande Tanke tok meg:
um dei kunde gjera seg ferduge her på ein Times Tid
til! med det vigtigaste, um ikkje meir! Teatre skulde
eg nå på tie, ja um det kneip hardt, på fem Minuttar;
Herre min Gud, um dei vilde skunde seg! -- Ja for
so kunde eg endå ein Gong tenkje yvi korleis eg best
skulde koma innpå den rette Vegen ...

Me drog oss ihop att i dei tvo Flokkane; og det kom
ei Takkebøn for Maten. Nordråks Menuett vakna for
Øyro mine att og tok på nytt til å vogge og bylgje.

SIDE: 247

Eg skimta Maria Stuart kvit og fager; og der lyste Sol
når ho slo Augo upp, og fall Skugge, når ho slo deim
ned. Og so var det Møte med David Rizzio; å! som
ho var megtig i si Verjeløyse! Verre enn Satan måtte
dei vera, desse fæle svarte Puritanarar og Protestantar, som
ikkje visste andre Tonar enn Salmar og ikkje andre Stadir
enn Gravir ...

"... Lader os frydes, lader os frydes,
frydes, frydes,
ja lader os fry -- -- -- des
i Herren! ..."

jubla Song-Lage; det var eit Bibelord som var sett Tone
på. Eg kunde ikkje skýna kvi dei skulde syngje det
same upp-att so mange Gongir; det hadde vori likso vent
um det hadde vori stuttare. Likevel vart dei ferduge; og
so kom det ei Togn.

Slutningsbøni? -- vona eg med Tvil i Hugen.

Men Presten Hermansen viste seg på Talarstolen og
sagde at Orde var fritt. Då gav eg upp all Von. Sjølvsagt
var det no, Festen skulde byrja.

Ungdomane her såg elles ikkje ut som dei visste noko
å gjera med "Orde". Dei stod og såg tankelause ut,
synleg og tydeleg tankelause. Det var greidt, at korkje
han eller han vilde tala, og minst av alt han...

Det vart drygt noko. Presten Hermansen forsikra på
nytt at Orde var fritt. Men der var endå ingin som
tok det.

Då gjekk Song-lage i Elden att.

"Zions Vægter hæver Røsten:
vågn op, der blinker Lyn i Østen,
vågn op, Guds Stad Jerusalem!"

Tri Vers av denne Salmen vart sungne. So vart det
stilt att.

Hardsett, rådlaust stilt. Gutane forherde seg i Tankeløysa
si, og vârde seg mot alle mògelege Mistankar med
å halde sine Munnar att so tett og fast som dei kunde.
Eg var på Spanebenken. Berre dei no heldt ut. So

SIDE: 248

vart det ikkje meir av det; og so vart me nøydde til å
slutte.

Då ser eg den vesle bleike Skomakaren min snu seg
til Presten Hermansen med nokre kviskrande Ord. Kva
kunde han vilja?

Presten høyrde på 'n med Brunine lyfte; endeleg var
det som han vann seg yvi; han nikka. Det var greidt at
her var noko i Gjerdom; kva tru det var?

Det skulde eg snart få Greide på. Skomakaren gjekk
upp på Stolen; Skomakaren vilde tala. Då svor eg at
eg aldri skulde lappe Skorne mine hjå den Mannen meir.

Skomakaren stod eit Bìl og tagde, med Augo nedslegne;
han bad vel um Nåde til å finne dei rette Ordi. Å,
so toskut som han såg ut. Eg skulde endå lappe Skorne
mine hjå 'n, um han vilde vera stutt. Og kvi skulde
han ikkje vera stutt. Slik ei Skomakarsjæl kunde då
ikkje hava mykje å segja.

Nei; det var ikkje stort han hadde å segja. Hm. Men
då ingin av deim som hadde større Nådegåvur til å
tala enn han, -- når ingin av deim tok Orde, so vilde
han i sitt Einfelde få Lov til å framføre -- ; ja i Grunnen
vilde han berre fortelja ein litin Ting. Det var ei
liti Røynsle, kunde han segja; og han vilde ikkje skjemmast
for å føre ho fram; for um det kunde synast lite
og tåpelegt for den vise Verdi, so kunde det hende at
einkvan av dei kjære Vénine her kunde koma i same Anfektelsen,
og då kunde dette som han no vilde segja, verte
deim til Trøyst eller -- ja han kunde gjerne segja Trøyst.
Hm. Ja for det var ikkje anna enn ein Djevelens Anfektelse.
Det var ikkje anna. Hm. Heile den siste Viko,
men mest um Torsdagen og Fredagen, ja kannhende det
var alra verst no um Fredagen, -- ja det var Djevelen
som hadde forfylgt 'n med den Freistingi, at heile dette
Stelle med dettane-herre Ungdoms-lage, og med Song-
lage, ja det var helst Song-lage, -- det var berre i Grunnen
noko verdslegt Væsen som drog burt ifrå Gud, i
Staden for å draga til Gud. For her sysla me ikkje
berre med det som der stend um, at berre eitt er fornødent;

SIDE: 249

men me bekymra oss ogso um mange Ting. Me
heldt Avisur, som inneheldt mange Slags Berettelser, og
me hadde Bøkar i Bibliotheke som kanskje nemnde Guds
Namn og kanskje ikkje. Der var og mange Foredrag her,
som handla både um det eine og det andre; Reiseskildringar
og dilikt; og me song verdslege Songar som kanskje
helst kunde uppmuntre til å elske Verdi og dei Ting
som er i Verdi, so at Guds Vilje ikkje fekk Framgang i
oss. Hm. Ja. Han hadde vori reint svært mødd av desse
Tankane. Ja han hadde vori freista so svært, og so
hardt, at reint ut sagt -- ; ja no um Fredagen hadde han
beintfram tenkt på å segja frå seg både Song-lage og
alt saman. Men då det var på det alra verste no um
Fredagen, so hadde han gjort som han sedvanleg gjorde
i slike Tilfelde. Han hadde gjengi inn i sitt Sovekammers
og bedi til Gud, regtigt inderleg bedi til Gud um å taka
denne Freistingi frå han, so han kunde vìta kva han
skulde gjera og ikkje gjera i denne Saki. Og då hadde
han vorti hjelpt; Herren hadde vori so nådig at Skomakaren
slapp ut av Anfektelsen. So at um Laurdagen.
ja i Går ja, var han mykje betre, og i Dagmorgo reint
bra. Og i Dag hadde han gjengi til si Gjerning i dette
Lage med Fred i sitt Hjarta og med Takk til Gud, ja
regtigt inderleg med Takk til Gud, som ved sin Nåde
hadde upplati Augo hans i denne Saki; og dette var det
han no hadde vilja føre fram; hm; han hadde tenkt at
det kunde ... ja det var no berre domt av honom, her,
der det var so mange Ordets Mænd, ja Ordets Mænd
vilde han segja ...

Skomakaren gjekk seg fast i Talemåtar og Orsakingar,
men berga seg til sist inn i ei Bøn, som likevel vart reint
stutt. For han kunde ikkje finne på meir enn tvo Ting
å beda um, og dei var det bedi um fyrr: at me måtte
lære å vedkjennast kor syndige me var, og at Herren
vilde vara dei unge mot den store Byen med dei mange
Freistingar og Fårar. So gjekk han ned og lét Song-
lage røysta i med "Jesus din søde Forening at smage".
Det vilde ikkje rett klinge denne Gongen, totte eg; Songarane
var visst eit Grand brydde.

SIDE: 250

Det regnde ikkje lenger. Solglansen tok til å vinne
seg inn gjenom Glasi att i høge smale Strimur, der gullblank
Dumbe strøymde og dreiv; no måtte det vera herlegt
ute. -- Kva Slag? Ikkje meir enn halv sju? Kannhende
dei endå kunde bli ferduge?

Presten kom upp og spurde um det var fleire som hadde
noko å bera fram; eg stod som på Glødar. "Ver so
god!" lokka han venlegt og blidt. "De bør ikkje vera
bljuge! Skulde det ikkje vera ein i denne Forsamlingi
som hadde eit Ord å segja oss? -- ei Vedkjenning, ei
Uppkveikjing ... eller gjerne eitkvart anna? noko um
Guds Gåvur og Gjerningar i det timelege, i det verdslege?

Eg ynskte 'n godt og vel ute. Men Gud vere Lov;
der var ikkje ein i denne Samlingi som hadde eit Ord å
segja oss.

Då tok han Orde sjølv.

Han totte visst at ei Framføring av noko meir verdslegt
no kunde høve, og tok til å fortelja um Tilstandi i
London. London var ein stor By, den med; og Freistingane
og Fårane var mykje større der enn i Kristiania.
Men so var det då òg der ved Guds Nåde eit Frelse-
og Bergingsarbeid i Gang som me ikkje kunde nok undre
oss yvi. Allstad der Satan hadde sine Tempel, der hadde
òg Herren sine Kapell; ja Guds Ord vart bòdi fram
på dei utrulegaste Stadir og på dei utrulegaste
Måtar ...

Eg stod med Klokka i Handi; eg talde Minuttane; gjev
han no snart kom til Slutnadbøni; for sjølvsagt skulde me
hava ein Salme der-etter att; og eg turvte, i Ålvors Tale,
minst tie Minuttar.

Men Presten Hermansen slutta utan noko vidare Bøn.
Og det var det same som at me skulde hava Sluttbøn
serskilt.

Eg freista på å vone at denne Bøni vilde bli stutt.
Men so viste det seg, at det var Emissær Bølle som no
skulde tala.
Emissær Bølle var ein kraftfull storbygd Skapnad med

SIDE: 251

eit svært brunt Skjegg; han skulde hava svære Talegåvur
au, dessverre.

"Etter som Tidi alt er heller langt framskridi," tok Bølle
i med veikt Mæle, "so vil me no til Slutning samle oss
i ei kort Bøn."

Ja det er lett å lova, tenkte eg arg; det var att berre
tie Minuttar. Eller kannhende tolv; i det alra høgste
trettan ...

Aldri i Verdi vart han ferdug på tri-fire Minuttar.
Kva skulde ein gjera? Kunde ein ikkje gå sin Veg?
Kverve burt reint stilt?

Eg såg ned-yvi det lange Golve og gav upp den Tanken.
Her var uhuglegt opi og tomt; kvart Auga vilde
sjå meg.

Då visst var det ikkje tenkjande på å gå åleine.

Eg mynstra mine Felagar; enn um dei likevel ikkje var
Guds Born? Då visst Tyrolaren? Og jamvel um han
var Guds Barn, so hadde han då Dømekraft; han måtte
kunna bli leid ... Men båe Felagane mine stod med
Hovudi bøygde, innsvævde i djup Ettertanke.

Likevel kunde eg ikkje reint gjeva upp Tyrolaren. Han
hadde ender og Gong ein Dragnad ved Augo som gav
meg noko som ei Von; berre uppbygd kjende han seg
visst ikkje. Eg støytte'n på Ålbogen: "skal me gå?"

Han såg forstøkt på meg; svara visst i Grunnen ikkje
Der var eit Drag um Munnen hans som eg tydde so, at
han for sin eigin Part ikkje kunde hava so mykje imot
å fylgje meg; men eg kunde òg sjå, at han hadde sett
seg fast fyri å vera ulasteleg til Slutten.

Det galdt ikkje so mykje for meg um å vera ulasteleg.
Eg langstirde etter Døri; tru ein ikkje likevel
kunde -- ? Når alt kom ihop, so var her mest ingin
som kjende meg.

Men Golve var ille tomt. Og dei der upp-ved Talarstolen
hadde slikt eit syrgjeleg godt Yvisyn. Kvi var ikkje
dei Benkine der nede sette upp so at dei kunde gjeva
eit Grand Livd ...
Det var rådlaust. Eg gav upp Voni for alra siste

SIDE: 252

Gongen. Men det var endå nokre Minuttar att. Kannhende
Bølle vilde vera stutt likevel for ein Gong Skuld.
Tenk um Anden ikkje kom yvi 'n; det kunde då vel
hende?

 -- -- "at du vilde gjeva oss din heilage Ande, so at
me kunde få Nåde til å sjå, ja rett til djupt og inderleg
å kjenne og vedkjennast kor veike me er, og kor
reint til inkjes me er i oss sjølve; og at du vil styrkje
og leide oss, og serleg dei unge ibland oss, Herre, at dei
ikkje lid Skipbrot i den store Byen ..."

Nei. Ingi Von. Eimen var komin upp; Salvings-Anden
og Nåden var heilt komin inn i Ordstraumen. Han
slutta ikkje på den fyrste halve Timen no; det skýna eg
altfor vel.

Men um nokre Minuttar gjekk Duken upp for Spel-Tìle.
Og det var framum alt det fyrste eg måtte hava; Menuetten,
den herlege Menuetten -- -- -- 

Den Vonde fór i meg. Eg drog meg attum dei andre;
lyfte meg på Tå; gjorde meg ledug i Knéi; snikte meg
frametter Veggen ned-yvi; vârleg, vârleg; Gudskjelov, dei
gamle Styvlane rikta ikkje ...

Alle Augo vakta på meg; det kjende eg både i Nakke
og Rygg; men eg drog Hovude so langt eg kunde ned
millom Aksline. Å, eg var ein syrgjeleg Fyr. Det vart
visst ikkje Tale um sann Hugvending på mange År for
meg enno. Det susa for Øyro mine. Emissær Bølle
ropa til Himilen yvi meg; men det høyrdest so langt
burte. Vârt, vârt! -- Fæl Atterljod; det var nok Knéi
som vart ustøde. Gud vere Lov; der var Døri; Låse
var leidt; det baud imot; det skreik eit Grand; men upp
laut det; so glytte eg på Døri; berre lite Grand; snikte
meg gjenom den tronge Sprikka som Reven når han smyg
ut or sitt Skinn; vârleg, vârleg; å! -- der gleid ho att
etter meg; eg var ute. -- 

 -- Lufti var sval etter Regne; og no i Kveldingi lukta
det so velsigna Vår. Og Himilen var herleg; og Sol-
Kula, som låg ned på Ryggen av Lierfjelli og lòga
gullraudt; og Gata var herleg; og Gatesteinane; og Fortågi;

SIDE: 253

på dei kunde ein koma kvar som helst. Og Folk
med var gilde; Herregud, um dei no moroa seg eit Grand.
Vårherre fekk tilgjeva meg; eg skulde nok bli betre; ja,
med Tidi; med Tidi; eg skulde nok -- ; han fekk berre
hava Tòlmod ...

Og so sette eg av Stad. Eg tok sju Fot i Stìge; eg
sprang; eg tyrste etter den store Byen med hans Freistingar
og Fårar.

SIDE: 254

Døy.

Ein Kjenning hev fortalt meg denne Sogo; eg sèt ho i
Stil og lèt ho gå på Viddi.

"Hm ..."

Han Morbror kremta, og der kom ein Smil um Munnen
hans.

Me sat på Utsvali i den varme Etternons-Soli og såg
ut yvi Have. Eg hadde fortalt um Bror min, som var
blìvin der ute, og var både kvit og kald. "Huh, Morbror,"
skok eg meg; det må vera fælt ... det må vera
fælt å døy, du!"

"Hm ... hm-hm. So du er rædd Dauden."

Han såg skral ut, han Morbror, der han sat og seig
ihop i Ruggestolen, inntulla i Pelsverk og Plògg, endå
det var midsumars. Han hadde vori ein spræk Kar, og
den stautaste Herremannen so vide som Ord gjekk; men
han skulde ha lìvt "villt", som dei sa, og var no berre
ein Skugge av seg sjølv liksom. Andlite var gult og innslakna;
Augo låg store og dauve og gleid under tunge
Kvarmar; yvi Kinni og Hòko stod Skjeggestubben tett og
grå, med gulnande, kvitnande Flekkir; han raka seg ikkje
oftare enn kvar Laurdag.

Det var ei Minning av Slag som hadde bròti han so
ned; han hadde vori sengfast heile Vinteren å kalle. No
skulde han "liggje på Lande" og sjå å koma seg att;
og so var han då komin til oss. Her var han skyld og
godt kjend; og so kunde det for alle Tilfelle vera godt
å vera i Huse hjå ein Doktar.

SIDE: 255

Eg var um 'n jamt og samt; eg hadde alltid vori glad
i 'n Morbror. Han på sin Kant hadde ikkje noko imot
meg heller, trur eg; og eg gjorde meg den Tanken at eg
hjelpte 'n å trøyte Tidi med DrØse mitt og Småsogune
mine frå Stallen og Drengjestogo. Eg var vel ein Gut
på mine femtan År eller so.

Han sat mest og tagde og høyrde på meg; det fall
ikkje lett for han å tala. Han saup ofte etter Anden;
og Mæle var uklårt og trøytt. Alt i eitt kremta han;
men det hjelpte kje noko vidare. Stundom var det som
Tunga slo Bugt for 'n; Ordi kom tjukke, klissne, liksom
valne; helst vilde det gjerne klabbe seg for 'n når det
var Ord med mykje s i. Berre ein Hende Gong kunde
han livne upp; då gjekk det lettare. Og då vart eg
glad; for eg trudde at no vart han snart god att.

 -- "Ja, ja. Ungdomen. Då ser Dauden ... leid ut."

"Trur kje du Morbror at det er vondt å døy?"

"Nei." Han sagde det so trygt som han skulde ha
røynt det.

Eg vart forvìtin og såg på 'n, spyrjande og sjølvgløymd.

"Dauden -- hm," kremta han Morbror, "helsar på oss
... rett som det er. Hm. Eg ... kjenner 'n godt.
Han er ... ikkje fårleg."

"Fortèl, fortèl ... so framt du ikkje er for veik."

"Hm. Lite å fortelja. Hm-hm! -- Eg hev vori ...
i Fåre for Live mange Gongir. Men ... det er ikkje
det. Det er -- hm -- når ein kjem Dauden ... so
nære at ein ... helsar på 'n. Då gløymer ein å ...
vera rædd."

"Hm. Fyrste Gongen var eg ein Gut på ... fire-fem
År. Eg låg på ein Å-Kant ... me budde på
Lande då ... og hivde Stein ut i Vatne. Der var fullt
av ... Aure-Kjøu inn med Land. Heile Flokkar stod
der og gapte og glodde i det varme Vatne. Eg hadde
Moro av å -- hm -- 'kræme dei. Men kor det bar
til, hm: eit Grand etterpå ... låg eg sjølv der ned-i
Vatne. Og eg totte det var godt ... å liggje der. Hm.
Eg ... låg på Ryggen; glodde beint upp i Himilen-hm;

SIDE: 256

som gjenom eit blått Slør. Men det var so blankt; og
blått. Og Ljose der uppe, hm; fælt vent, totte eg.

"Det vart meir og meir ... lett ikring meg; og meir
og meir ... ljozt. Og mjukt. Kvit Glanz. Og lett ...
liksom eg låg i Luft, kvilde i Luft; mjuk, lett Luft ...
mild, blank, uendeleg klår; ingin annan Ting i Verdi
... vilde eg enn ... liggje der og kvile. Hm."

"Å! som det må ha vori rart!"

"Hm. Uendeleg vidt såg eg, upp og ut ... berre
demantblå Himil ... som kvitna burt i ... Ljoz; kvitt,
kvitt, hm. Dirrande, gidrande kvitt Ljos, tett, tett ...
so heile Verdi vart til lysande kvit Tåke. Eit endelaust
Hav; Sky-Hav ... av Luft og Ljos. Og midt i dette
Sky-Have låg eg og kvilde. Fælt godt."

Han kremta og tok seg ein Slurk av Vatsglase som
han hadde standande på det vesle Borde attmed Stolen
sin; og eg, som sat der orventin og mest skalv av Spaning,
såg på Augo hans at han tok til å livne upp.

"Men var det ikkje vondt å ikkje få ande?" spurde
eg ...

Han riste på Hovude.

"Berre godt; berre godt. Eg kjende kje det. Var
berre so lett. Hm. Men inn-i denne kvite, klåre Ljos-Skodda
... tøygde det seg lange, lette Skuggar av grønt
og brunt; Halvskuggar; grøne Blokkur, lange brune Greinir
og Stylkir; reint tropiskt, hm; ein Skog med Palmeblad
og ... Slyngvokstrar ... og Blomar, Skuggeblomar so
store som Månar ... villt, rikt, underlegt; i Flokar og
Bugtir og lange Fletningar; hm. Eg var vel komin ut-i
det høge Å-Grase vil eg tru; millom Nykkjeblom og Sèv
og alt anna rart som gror i djupe Hyljar."

Han drog etter Anden djupt og langt.

"Visste du til deg?"

"Hm. Nå; ikkje rett. Det var ... Bilæte som teikna
seg på Retina ... og spegla seg i Heilen som gjenom
ei Tòku. Hm.

"Meir veit eg ikkje, fyrr eg vakna i Fange på Barnegjenta
mi. Ho var mest frå seg, ho, hm; hm-hm; det
undrast eg på. Eg var berre leid for at eg ikkje låg

SIDE: 257

so mjukt lenger ... Og mang ein Gong sidan hev eg
banna den ... Fyren hennar, at han ikkje kunde ha
haldi på henne ... i tri Minuttar til; so hadde eg vori
ferdug."

Det siste gjorde meg vondt; og eg vilde trøyste 'n.
"Å, du hev då havt mykje godt i di Tid, du Morbror."

"Hev havt" ... han smilte modlaust. Smile vilde ikkje
rett upp på den eine Sida; det vart skakt og såg underleg
sjukt ut. "Hev-havt ... er ingin Ting mot skal-få
... hm. Men det skýnar ikkje du ... enno."

Stakkars Morbror. Soleis var det å vera sjuk.

Han drakk Vatn og tok i att. Berre han no ikkje tala
for mykje ...

"Hm. -- Den andre Gongen var eg i din Alder um
Lag.

"Det var ein Dag ut-imot Våren; Snøen låg; men det
tinte midt på Dagen. Elvane gjekk upp og sprengde
Isen ... mange Stadir.

"Eg fekk Lov av Far til å vera med Drengine og
køyre Høy og Halm heim ifrå Aurvik ... det Underbruke
vårt, veit du; hm. Me kunde ikkje fara Isen
lenger; me laut yvi Brui. Men det var den gamle Brui
den Gongen; ikkje Bru; snarare ei lang Klopp, utan
Handtre eller nokon Ting; Plankar lagde på tvers yvi
eit Underlag av Bjelkar, hm. Og ho var høg; so ikkje
Isgangen ... skulde taka ho um Vårane. Og knapt
yvi fire Alnir breid; berre so vidt ein godt kunde køyre.

"Hålt og gletti var der òg no i Snøtiningi. Meiane
gleid, so dei kom heller langt ut-åt Brukanten stundom.
Og der inn-under gjekk Elvi tung og svær. Kvitskavlande.
I full Flaum. Med Bròt og Brak og Bresting av
Is som dreiv; store, vide Isflagur. Eg sat på Langsleden
og torde knapt glytte der ned. Det var som å sjå ned
i ein ... Avgrunn."

"Uff!"

"Hm. Hm-hm. På Heimvegen køyrde Drengine fyri.
Eg og Blakken kom etter med eit Lass Halm. Eg torde
kje sitja på Lasse yvi Brui; gjekk attmed; fylgde Blakken.
Var ikkje rædd. Hadde det gjengi godt fyrr, so

SIDE: 258

gjekk det vel godt no med; Blakken var so vìtug; han
greidde det åleine.

"Den fyrste og leidaste Stubben klara eg fint; då tottest
eg vera framfødd. Eg heldt meg tett inn-åt Blakken og
røynde mit Mod med å gange og sjå ned i Elvi; det
var vent òg, totte eg; veldigt. I gule Kvervlar fossa det
på; svart og djupt; og Isflagune tumla Kant um Kant;
mot kvarandre og yvi kvarandre. Og kannhende fire og
tjuge Tómar millom meg og Bru-Kanten.

"Med ein Gong ... eg veit ikkje kóss det bar til;
men Lasse var komi fram på Sida av meg, og dei fire
og tjuge Tómane hadde vorti til tolv ..." han geispa.
"Eg vilde berge meg fram åt Blakken att; då gleid
Lasse med Framenden -- " ... "hu, Morbror -- " ...
"lite Grand; berre lite Grand; men Kanten vart so smal
at eg kunde ikkje koma fram-um lenger. Ptro, Blakken!
 -- eg slepte Taumen og vilde berge meg att-um Lasse;
då gleid attarste Enden med ..." "Nei! nei!" eg tok
Tak i Stolen hans ... "so gleid heile Lasse endå ein
Tóme ... og endå ein litin Tóme ... og vart standande."

Han geispa langt og djupt. Eg heldt meg med eit
Krampetak fast i Stolen.

"Hm-hm. All Utveg var stengd. Millom Lasse og Bru-Kanten
var det so smalt, at Styvle Tæane mine, dei nådde
fram-yvi, trur eg. Eg var komin med Ryggen til Lasse,
og hadde fengi ein litin linn Trykk i Aksline, so eg stod
og lutte ... fram-yvi Isgangen, med Armane ut-rette
... liksom hangande og vippande ... i den alra siste
Jamvigt ..."

"Uff, Morbror, du må skunde deg -- "

"Lasse kunde eg ikkje få Tak i. Taumen hadde eg
slept. RØrde eg ei Hand, leda eg ein Muskel ... so
gjekk eg åt Elvi utan Nåde."

Han geispa. Fingrane rykte og rørde seg; han drakk
Vatn.

" -- Då såg eg Dauden i Augo.

"Hm. Eg visste, at i næste Augneblinken låg eg der
ned-millom Isen. Der, på den Flekken, vilde eg falle;

SIDE: 259

ikkje midt i Kvervilen, men attmed; og der skulde eg
liggje i næste Andedrag ... Jamvigti vilde alt til å
slitne ...

"Då kom det ei Ro yvi meg. Eg augnefeste den
Flekken der eg skulde falle; gjorde meg kjend med
Flekken ... og med ein Gong såg han meg god og
mjuk ut. Det var som Elvi på den Staden fekk Andlit
og Hugsvìp. Ein roleg, god Hugsvìp. Med liksom eit
stort dimt Auga såg ho upp til meg arme Kryp, der eg
hekk og svimra på Bru-Kanten ... og det var som ho
tala til meg: "kom, du; eg er kje so kald som eg ser
ut." Og det vart stilt i meg; Verdi gjekk upp i Sus; eg
var ferdug. Eg skulde koma; no kom eg. Eg gav meg
upp, og det vart liksom so trygt.

"Jamvigti tok til å sleppe meg ... då kjende eg
millom Fingrane på den vinstre Handi ... eit Strå."
 -- "Ah!" -- "Hjah. -- Ikkje den linnaste Draum hev
eg um, korleis eg hadde fengi fat i det; heller ikkje veit
eller skýnar eg korleis det gjekk til ... at eg i same
Stundi hadde Tàk, fullt Tàk ... og fekk rette meg upp;
og snu meg, og knipe meg attum Lasse; det einaste eg
hugsar er, at Drengine kom springande og skulde sjå
etter meg; men då var eg berga."

Eg sukka langt ut. Han Morbror tømde Glaset sitt og
smilte eit Grand; det rykte i Armen hans, og han strekte
seg i Stolen.

"Hm! -- Etterpå vart eg rædd; so rædd at eg skalv
... Men når ein ser Dauden i Augo so vert ein roleg
og trygg. Fæler ikkje."

På nytt kom den Tanken upp i meg, at han Morbror
visst ikkje burde tenkje so mykje på slike Ting no; og
eg freista å få han inn på andre Emne. "Det er sant,"
bØygde eg av, "hev du sétt noko meir på den nye blakke
Hesten hans Far; er han kje staut, tykkjer du?"

Hestar var det einaste han enno brydde seg um; og
snart var Dauden gløymd for den blakke Folen.

Men frå denne kom han yvi til ein Hest som han
sjølv hadde havt ein Gong; og fyrr eg visste Ord av, var
me på nytt i Lag med Spursmåle um Dauden.

SIDE: 260

"Ja Borken, ja. Hm. No er han gamall, stakkar, og gjeng
for Plogen. Men i Ungdomen var han kåt, hm. Hm-hm!
 -- og dermed vart han Orsak til at eg endå ein
Gong fekk helse på Dauden."

"Å -- ja; den Gongen ho kom ut-av Verdi, ho den
Jomfrua frå Teatre; -- kor mange År kann det vera
sidan?" -- Altfor gjerne vilde eg få 'n til å fortelja
Og kannhende var han ikkje so veik ...

"Å, hm; du var ikkje til du då," svara han Morbror
"Borken hadde eg kaupt i Danmark; det var eit nobelt
Dyr. Hm. Det finaste Hovud eg hev sétt på ein Hest;
og Beini; og ei Reisning; -- hm-å ja ; det skýnar no
ikkje du; enno. Og slike Øyro; so lìvande og so småe;
ja-ja. Hm. Eg kann enno bli glad når eg minnest
Borken. Stakkar; no er han gamall. Ute med honom
som med meg. Hja, ja.

"Hm. Eg kom heim med Hesten ja; og køyrde med 'n
kvar Dag; og alt Folk so vart dei glade i Hannibal
Denne Lizzy, Stakkar, ho såg seg so glad i Hesten, at
ho kom til meg eins Ærend ... berre til å få vera med
på ei Køyreferd, hm. Hm. Men ... Ja du kann leggje
Merke til det, Hans: der vil gjerne fylgje vondt med
Kvinnfolki. Hm-hm. Ukjende Kvinnfolk ... skal ein
vera rædd; i alle Måtar. Hm. I alle Måtar.

"Nå-ja. Borken skvatt; og so var det Ulykka at Lizzy
fØrde Taumane. Det gjekk so brått; fyrr eg kunde få
Tàk på Taumane og Magt yvi Borken, kom det eine
Hjule ut-i Vegveita. Hm. Vogni-i Gjerde og i Knas med
ein Gong; Lizzy med Hovude mot Gjerdekanten ... hja!
 -- hja. Eg vart slengd noko lenger upp, og fekk ein linnare
StØyt; men eg vart burte, eg med; den einaste Skilnaden
var, at eg vakna upp att ... i denne Verdi. Hja.
Hm. Eg hev berre eit Minne um villt Flòg; eit Brak;
ein Duns; Kvél og Vogn-Åsar um kvarandre uppe i Lufti
... Hm. Eg kjende kje noko vondt. Og det hev ikkje
ho heller gjort; eg såg det på henne sidan. Andlite
hadde berre den Spaningi som det hev fengi då Hesten
flaug ut; ho låg liksom og heldt Taumane enno. Um
Munnen ein trygg Vilje ... at ho skulde nok klara det;

SIDE: 261

hm. Arme Ting. Det gjorde meg vondt for henne. Men
Dauden vart henne lett nok."

Soli seig og seig. Eg studde meg mot Hand-Rìde og
såg på Skyine. Han sat der og stirde med slokna Augo
ut yvi Have eller inn i seg sjølv.

 -- -- "Og no, då eg vart sjuk," heldt han fram, -- 
"då var det òg Dauden. Hm. Eg stod upp um Morgonen
som elles; skulde til å stelle meg; so er det som
Golve kjem burt under meg ... Eg treiv etter Feste;
men alt svikta, gleid undan ... og ei Magt som det
ikkje var Motstand imot, hm ... drog meg i Golve.
Eg var meir forundra og forfjamsa enn eg var rædd. Hm.
Den Magti som det ikkje er Motstand imot ... når ein
kjenner at det er den, so vert ein roleg.

"Då eg vakna, var eg berre ei tung -- hm -- Tyngd,
som låg og seig djupt djupt inn-i noko mjukt og myrkt;
bly-bly-blyende tung; arm, arm, ynkeleg arm ... so
eg var sår av det i kvar Nerve. -- Åh, so tung; og
litegrand svimrin; Sengi likesom flaut med meg, og duva
... Hm. Eg kjende kje noko vidare til meg. Var berre
denne tunge Ørska. Opne eit Auga, røre ein Fingr, åh;
langt-ifrå. Kom kje for meg ein Gong. Kvile var det
einaste eg vilde. Kvile med kvar Blodsdròpe og Celle,
kvar Tått og Tåg ... berre sige endå djupare ned i
Kvíld; endå tettare inn i Svevn. Sovne av, sovne reint
av. So det vart berre Natti. Hm-hm; hm. Eg visste
at denne Natti var Dauden, men eg lengta like godt.
Lengta med dauv, nøgd Ro; eg visste det kom nok.
Berre å kjenne til seg var slik ei Møde; åh. Å-nei.
Strekkje seg ut og døy ... for ei Lise det skulde vera
For ei Svaling. So rædd er ein Dauden, når han kjem
nære nok. Hm.

"Enno kjennest det ofte som eg kunde leggje meg attyvi
og ande ut. Og det er slik ein fredeleg Tanke.

"Det er fåvist at dei teiknar av Dauden ... som eit
Beinrangel med ein Ljå. Hm; det er Munke-Påfund.
Dei Folki hev aldri sétt Dauden. Det er kje noko Beinrangel;
det er ein god, mild Guddom. Ein Mann eller
eit Kvende; ålvorsam og bleik; streng å sjå til, hm;

SIDE: 262

men når han kjem nærare, vert denne strenge Åsyni
roleg og mild. Og Augo er store og djupe og fulle av
Medynk. Hm; Medynk.

"Hm-hm. Nei; ho vil oss ikkje noko vondt. Ho tek
oss i mjuke Armar og svæver oss inn i Draum. Ein ljoz
linn Draum. So hildrar ho oss endå djupare inn i
Draum ... til dess Draumen vender seg og kverv. Og
det ljosnar ... som i ei letnande Morgon-Skodde. Det
er det andre Live." -- 

Eg låg ut-yvi Svali og såg på Himilen. Såg og
såg, til dess Skyine der ut-i skapte seg um til Andlit,
strenge, ålvorsame Andlit, som vart mildare etter kvart
mildare og mildare, di lenger eg heldt deim i Augnefeste'

SIDE: 263

Han Lars i Lia.

Å nei; han rid ikkje den Dagen han sâlar, den Mannen.

Er det noko som skulde vera gjort -- det kann
vera Løo hans som treng Vøling på Take eit Par Stadir -- ,
so fær han no fyrst sjå då, må'ta. "Me fær no sjå
då," segjer han Lars i Lia. Og han ser. Og ser. Både
vel og lengi.

Når han tykkjer han hev sétt nok, segjer han med
seg sjølv: "ja; eg fær vel snart ta til so smått no å ...
tenkje på det."

Han tek til å tenkje på det. Tenkjer so smått eit
År eller tvo. M -- æ -- ah! Geisp. "Hja. So fær me
no vel snart tenkje på å ... ta til med det då," segjer
han Lars.

Han tenkjer på å taka til med det. Tenkjer lengi.
Tenkjer og tenkjer, til dess det er for seint for i År.
Jah! åh! Geisp. So fær det vera til eit anna År då.

Han drygjer til eit anna År. Men no lyt det no full'
bi då, må'ta. Han tek seg på Tàk. Og gjer upp med
seg sjølv, at no skal det bli. Hunden rugge meg skal
det so ja; no banna han Lars. For dette ber ikkje til
lenger. Det er for gali; Løo rotnar snart ned. Og Høye
ligg og vert utskjemt i Staen År etter År; det duger
ikkje på den Måten. Ein må halde sine Ting i Stand,
vil ein greide seg. Etter denne Avgjerdsla kviler han i
tri Vìkur. Det duger ikkje å forhaste seg. Alt må ha
si Tid, må'ta.

SIDE: 264

Endeleg kjem den Måndags Morgonen då han skal til
med Arbeide. Men; hev du sétt slikt. Det vert til det,
at han forsøv seg so ille den Morgonen. Han kann ikkje
ha vori skikkeleg frisk i Dag. Geisp! -- Nei men rett
so harmelegt som det var, lel. Ja då kann det lite nytte
i Dag. Ikkje er ein skikkeleg i Lag heller, når ein
ikkje fær byrja i Tidi.

Ja-ja, Geisp! -- ingi Råd med det; det lyt vera til i
Morgo då. Eller til ein Dag i ut Viko. For det er so
rart med det; det er som det fell seg ikkje rett å
byrja med eit Stor-Arbeid på ein Tysdag. Og jadden
hev dette vorti til eit Stor-Arbeid no.

Torsdags Morgonen rís han upp i Otta; ein må hava
Dagen for seg, skal ein koma nokon Veg. Åh! han
strekkjer seg. Geispar. Dreg på seg Broki; geispar tvo
Gongir. Gjeng burt åt Glase og ser på Vêre; hmja;
det er alltid noko på Voni med Vêre i Dag, sjåande til.
Det er ikkje godt å vìta koss han kann bli, når det lid
fram på Dagen, nei. Det er ikkje det, nei. Ne -- ei.
Men det fær no våge seg då. Hev han Lars i Lia
fyrst sett seg noko fyri, so er han beiskede ikkje den
Mannen som gjev seg. Det er han ikkje, nei.

Han fær på seg den eine Skoen. Fær på seg den
andre med. Ser ut gjenom Glase ender og då. Ja neggu
um han ser noko vidare fjelg ut til Vêrs, nei!

No lyt Lars ut og sjå um Merri. Då han hev stelt
den, lyt han inn og få seg noko Mat sjølv au, må'ta.
Det er noko som lyt til det med; ja-menn er det so.
Den som skal ut på Torv og Stein må ha seige Sìnar
og Merg i Bein; Maten må til, san.

Endeleg er han ferdug. So er det berre ei Pipe då.
Det hev seg ikkje å gå på Stor-Arbeid, når ein ikkje
hev fengi seg ein litin Røyk.

Han finn fram or Vestelùmma ein Mòle Tobakk. Tek
Tòlekniven or Slira. Finn seg ein litin Bordstubbe til
å karve på. Sèt seg attmed Åren. Karvar Tobakkje.
Stappar Pipa. Tek Eldtongi og finn seg ei Glo. Vil
kveikje.

Nei; so er Pipa tett. Han gryler. Grev or ho att.

SIDE: 265

Reinskar ho. Finn seg eit Storrgras upp-i Hylla og sting
ho upp. Stappar i att smått og vàrlegt; finn seg ei ny
Glo. Og no gjeng det. Mpah, mpah, mpah ... alltid skal
her vera so mykje Heftingar. Mpah, mpah ... det smakar
godt. Han sìt og røykjer eit Bìl; må kurre Maten.
Og sjå på Vêre litegrand; mpah, mpah, mpah, mpah ...

Kjeringi gjeng ut og inn; i Skjorta og Stakken, med
Hårbusti til alle Kantar. "Han ser utrygg ut i Dag,"
segjer ho; "det vør' full' kje bra, um det vart Regn åt
deg." -- "Mpah, mpah, mpah; ne -- ei."

Ho gjeng ut. Kjem inn att. Tuslar att og fram på
Golve. Steller i Skåpe, det gamle rare Skåpe frå
Farfar si Tid, der det stend so vent eit Bibelspråk:
"Herrens Velsignelse gjør Huset Rigt foruden Møye".
Steller med Kjêlen. Gjeng åt Glase og ser ut; tykkjer
verkeleg at det ser ymist ut med Vêre. "Det er no
vel kje noko du tarv haste so med heller, dette," segjer
ho; "det løyp kje frå deg; og det er lengi til Hausten,
veit du; og den som ikkje agtar Vêre fær ofte trega det.

Du kann alltid få deg ein Kopp Kaffi til, er det so
du vil hava?" Ho slær upp-i Koppen åt Mannen sin.
Gjeng so ut. Og kjem inn att. Gjeng og steller kring
Åren. Legg ein Vedpinne på Elden: "du hev no alltid
Inne-Arbeid au, um so var, Lars; denne Bytta du hev
tenkt so lengi å setja Band på ... du kunde gjera åt
den i Dag. Ho Goro jamrar seg so ille for Bytta, so
det er reint av Lagi."

Mpah, mpah, mpah; "noko skal de no alltid ha å
gnåle på."

Ei Stund etter gjeng han ut. Ho høyrer han gjeng åt
Bui. Noko etter kjem han inn att med Hamar og Tong
og Kniv og Spikar. "Du fær koma med denne Bytta då.
Det vert vel kje Fred å få til nokon Ting, fyrr du fær
denne Bytta." Kjeringi ut etter Bytta so snøgt som ho
hadde brent seg.

Når han Lars er ferdug med Bytta, er Klokka so
mange, at det lite kann nytte å fara til med noko Ute-Arbeid
i Dag. Sétt slikt! -- Nå; so fær me sjå på
Vêre til i Morgo.

SIDE: 266

Um Morgonen regner det. Dagen etter er Vêre godt
nok; men so er det Laurdag. Og det hev seg då ikkje
å taka til med eit Stor-Arbeid på ein Laurdag lell.

Um Sundagen kviler han Lars seg godt ut; for no lyt
det bi i Morgo då, må'ta.

Men -- . Um Måndags Morgonen kjem han i Hùg, at
han skulde so plent ha vori burt-i Gardom og tala ved'n
Jo Uppistugunn um den Sauen han skulde få tå 'n i
Haust; sétt slikt; at han no skulde ha gløymt det au då!

Lars ruslar åt Uppistugunn. Og sìt der og røder um
Vêre, og um han Svein Moann som er so sjuk, og ymist
anna som til høyrer, til dess det lid ut på Eftan. Då
kann det gå for seg å bera upp Målemne sitt.

Han fær avgjort det um Sauen. Og kjem heim att i
Kveldingi. "Sétt slikt! Der gjekk den Dagen med!" segjer
han Lars i Lia.

Morgonen etter er han endeleg på Veg yvi Tune til
Arbeide sitt.

Då kjem det ein Karjol burt-i Vegen. Kven kann no
det vera, tru?

Beiskede er det kje Lensmannen. Og Karane frå Utigard
er med. Kva Fankeren -- -- 

Lensmannen stoggar og helsar. Kvar Lensmannen skal
av i Dag? -- Han skal hit. -- Kva han skal gjera her?

Han skal pante for Skatten.

"Å for Dunderen. Nei men hev eg no gløymt den au
då," segjer han Lars. "Du hev gløymt 'n lengi no,"
svarar Lensmannen. "Sétt slikt!" knurrar han Lars; han
legg Arbeidsvelden frå seg for den Dagen.

Morgonen etter er han huglaus. Det kann ikkje bli
noko av med nokon Ting no, fyrr han hev vori av og høyrt,
um han kann få låne Pengar til Skatten, tykkjer han.

"Ja hev du no sétt slikt!" knurrar han Lars og klår
seg att-um Øyra. "Er det kje som det var utgjort! Og no
kjem Onna au!" Og so sét han i, at "no fær det vera med
Løo til Hausten då."

"Men," legg han til, "kjem det noko i Vegen då med,
ja so peiskede fer eg kje til Amerika!" -- -- 

SIDE: 267

Fjell-Luft.

Han Ola Bryn, Målaren, "Olaguten", og so eg, me
hadde funni ut, at i denne Varmen var det best å
sova um Dagen og gange um Natti. På Øvstemo-Sætri
hadde me då teki oss ei dugeleg Kvild; og Soleglads-Bìl
sette me i Veg; me skulde "taka" Dyrsjø-Grendi i Morgo
tidleg.

Soli hadde steikt i Bakkane Dag etter Dag, so Lufti
stod som ei tett turr Grå-dimme. "No brenn Skogane
nedetter Øysterdalen, må du tru," sagde Olaguten. "Ja
det tarvst visst ingin Jønnveg til å setja Eld på Skogen
no," meinte eg.

Himilen var yvidregin med ei brungrå Hye, som lengst
nede i Syns-Randi tetna av til ein djup røykbrun Skodde-
og Skuggeheim, der Høgfjelle sveipte sine Ryggir og
Tindar og sylvskinande Snøfennar meir og meir inn som
i ein mjuk Draum, og Himil og Vidd flaut saman.

Inst inne og lengst burte i den døkke Skuggeheimen
langt attum dei siste sviktande Skuggefjell i Sudaust steig
det upp or Grå-Djupni ljosnande, halmgulnande Ullsky-Kantar
som kunde spå Regn.

Solfallsvinden auka seg upp. I lange, ljosnande Bylgjedrag
gjekk han gjenom Lidine upp-under Rundhø-i, der
Fjellbjørki stod lutande med lavsvarte Leggir, bøygd av
Fjellvinden og den tunge Livsens Strid. Lenger nede, i
djupare Lidir, gól Gauken ender og då; det høyrdest
gjenom Vindsusen døyvt men klårt, rolegt og vedkjømelegt
som Klokke-Ringjing frå ei duld Skogkyrkje.

SIDE: 268

Men Vinden stilna snart. Klokka tolv låg me attmed
ein Bekk og koka Kaffi; då var alt kyrrt. Berre ein
Fjellfugl, me kunde ha skræmt upp, peip inn-etter Myrane
einkvarstad, eller ned i Bjørkelidi, som no gav seg etter.
Inn-i-millom høyrdest veik, kvervande Bjølleringling; øykir
visst. Der var ingi Regnskyir i Sud lenger, berre ein
letnande grålegblå Dis, skuggemjukt sveipt um dei inste
Fjelli. I Nord ljosna lengst nede ei døyvd Broncerand;
"Midnattsoli," nikka Olaguten.

Me vart meir og meir fåmælte. Det vart slik Høgd
og Helg yvi alt. Æventyr. Ikkje Natt; berre døyvd Dag.
Trolldag, Tussedag; eit Ljos som i Draumane, der ein
korkje ser Sol eller Måne. No kunde ein Jutul stige
sine Sjumil-Stìg burtetter alle Fjell, og kverve som ein
Skugge langt, langt ut i Rundom.

Som me sat der med Kaffi-Doktaren og ei Snadde karva
Bladtobak, som var so god imot Myhanken og alt anna
nærsøki og eltesamt Fly, var det med ein Gong liksom
det gjekk eit Toneskifte gjenom Lufti. Me kjende det
meir enn me såg det; båe tvo skygnde me oss ikring;
samstundes vakna det same Orde på tvo Munnar:
"Dagen?" Og eg trur me kjende, båe tvo, noko som ei
Vakning i oss sjølve, ei Um-Stemning i Nerve-Samspele,
ein Ljos-Pust gjenom Blode. Me liksom vakna; flaug upp
og sløkkte Varmen og drog i Veg att.

Ei Stund etter gjekk eg og undrast på, um eg ikkje
likevel hadde sovi. Ein litin Blunder? Um ikkje med
Augo so med Heilen? -- Det kom liksom so langt burt,
alt det eg hadde gjort og tenkt og sétt og sagt fyrr i
Kveld. Det vart so lengi sidan. So burt-i ein annan
Heim. Eg hugsa det som gjenom ei lett Skodde av
Draum-Ørske.

Smått i Senn auka Dagen på. Umerkande. Fine lette
Gustar av Ljos kom bivrande hit yvi morgon-bleike Fjell
frå ein jamt klårare Nordausthimil; alt som var att av
Kveldrøyk og Natt-Eim i fjerrlagde Himlar og Jøtunheimar
klårna som Draum for Dag og var burte. Toppar og
Høgdir og lange Åsar ljosna fram i Sud bleike som

SIDE: 269

Skrymt, som tom Flate mot tom Luft, men med fastare
Drag etterkvart som det leid til Morgons.

Me var i Dyrsjødalen no, det Daldrage som fører fram
under Dyrsjø-Åsane til den vesle Fjellgrendi ved Dyrsjøen.
Frå eit Skard i Nordvest kom ei liti Å fossande
og syngjande. På Austsida av den heldt me oss, noko
upp-ifrå. Fint bugta ho seg ut gjenom den opne, myrlendte
Dalen millom doggblanke Tuvur i linn mjuk Morgonglans;
noko lenger nede rann ho ut i ei stor Tjørn
med Moltemyrar ikring. På burtre Sida, noko ovan
Vatne, steig ei fin brun Sætergrend fram som ein Huldreheim.
Her og der frametter Åsane, i Solhall og Lygne,
grønka småe og større Fjellbjørkholt. All Stad vaknande
Fuglar.

No kom Ljose susande i større Bylgjedrag; og for kvart
Bylgjedrag vart det ein ny Grunntone. Det gjekk gjenom
alle Skiftingar av Bronce og Gull og Rose; lett, lett Roseraudt
yvi høge Blåtindar med skinande Sylvdukar av Snø;
endå lettare yvi rjomegule Reinmosefjell; so varmare og
fullare frametter dogg-svale, saftgrøne Lidir.

Då er det ei Stund, ei Vidunderstund, at gråe Fjellviddir
skiftest um til Hagar; og dei sveiper seg i Morgonrode
og Himilblått som i eit Æventyr og speglar seg
i blanke Draumsjøar med slikt dragande, dårande Fegre,
at du stend som tryllt og trur du er komin i ein annan
Heim. Aldri såg du so klår ein Sjø spegle so ven ei
Verd med so mjuk ein Glans i so lint eit Ljos; kann det
vera Jordi, dette? -- 

 -- Men Dagen voks og Ljos-Tonen steig. Fleire og
fleire Lìtir kom til; det var som ein Toneleik med fleire
og fleire Røystir og Spel, -- til dess alt samlar seg i allmegtig
Samklang: Soli er uppe, og ein kvit Orkan av
Ljos fyller Himilen og Heimen.

Og Verdi stend som nyskapt.

Det er ein Augneblink då alt tagnar; Fuglane hugsar
seg ikkje; Rev og Bjønn stend tumsa og tryllt, og Haren
stanar i Sprange. Verdi gløymer seg sjølv fram-fyri dette
Ål-velde; det er som ho i Morgonglansen, inn-under Solkruna,
hadde sétt ein Skimt av Gud.

SIDE: 270

Men etter dette Fest-Spél og Himilens Under tek Arbeidsdagen
til, den tunge og den lange.

Me rusla fram gjenom Lidine; og Soli vermde meir enn
eg totte godt gjorde.

Og Flye åt og Mye stakk. Men Flugo kom surrande
og stangande inn mot Øyro og Kinn, upp-att og upp-att
utan Stans og Ende.

Litegrand svevntrøytte var me vel med. I Vissa eg då.
Hovude møddest; Føtane trøytna; Skreppa tyngde um
Aksline meir og meir.

Dyrsjøås-Lidine var lange. Og det var som dei tøygde
og tøygde seg di varmare det vart. Skogen var tunn og
små; det var Fjellbjørk og her og der ei Krøkle av ei
Toll; her var mest skuggelaust. Soli kvitglødde på Himilen
som ein gloande Omn. Det osa av Stein og Jord
og eima av Tre og Runnar.

Lufti var som eit lumrande Laug. Heite Angar av alle
Slag, Dåm av Eine og Vier og fin Fjellblom, av Myrmose
og Lyng, av harpiksfeit Furu og ung, søt Bjørk og
av solsteikte Sætervangar og Vollar, steig og blanda seg
og dreiv som ein Moe fram-etter Lidine. Det var so
sterkt at det gjekk åt Hovude; eg vart ørskin av det og
tung.

"Åh!" ropa Olaguten og skok seg; "Fjell-Luft er Fjellluft,
um ho so var gloande!" -- han saug ho i seg i
djupe Drag. Eg var ikkje med på dette. Eg murra;
denne Fjell-Lufti som skulde vera so frisk, det var vel au
Æventyr? "Hm-hm; hm!"

Olaguten såg på meg og småmylte. "Er du lat?" sa
han. "Det gjev seg, når du fær Sveiten ut." Eg lika
ikkje at han var so kry; svara ikkje Orde.

Men det gjekk som han hadde sagt; då Sveiten kom,
gjekk det lettare. Det var ikkje denne våte tunge Sveiten
som klisser og kliner og gjer deg vesall og arm, slik som
den me kjenner frå Byar og Dalgrytur; han hoppa frå
Panna i lette Dropar som Hagl; eg vart ledug og frisk,
so eg kunde ha dansa.

SIDE: 271

Snart var me fram-på Brekka. Der ned-under tøygde
Dyrsjøen seg blank og frisk millom Småholmar og Nes.
Og no tok det til å guste og blåse. Å! so friskt og
godt. Jau; Olaguten hadde Rett; Fjell-Luft var Fjell-Luft.
Her måtte ein kunna lìva Æveleg!

Yvi Fjelli burtanum Sjøen myrkna det; Skyir drog upp.
Gudskjelov; ei Regnskur no, -- eg kjende kor godt ho
vilde gjera. Me sette ned Lidi med nytt Mod. Ein halv
Time etter var me ved dei øvste Bøane.

Her stod Jordine og ropa etter Regn; Soli hadde
steikt deim kvite. "Berre ikkje Regne kjem for seint
no," sagde eg.

"Å nei," meinte Olaguten. "Er det gamle Grase avbrent,
so skyt der snart upp nytt."

Det store Tune på Pålstrøen stod fullt av Køyrebunad
og Øykir med Kyrkjeselar. Ved Innkøyrsla til Tune var det
laga som ein Port av Bjørkelauv. Her og der fram-etter
Husveggir og Dørir stod Småflokkar av gjestklædde Folk,
sùme myrkeblåe, andre ljosgråe, smått og rolegt samtalande.
Millom Husi fór Kvinnfolk att og fram med ymist
Stell; nokre Smågutar og Småtausir leika seg burt-med
Låven og Vedskålen. "Skal sjå me kjem til Bryllaups!"
meinte Olaguten.

Me våga oss inn på Tune og helsa på deim me fyrst
råka. Fleire sanka seg til, forvitne på desse Framand-
Karane. Snart var Røda i Gang; og me fekk vìta at det
var til Likferd me var komne og ikkje til Bryllaup.

Det var Gamlemannen på Garden som var sloppin;
å ja, ja; me skulde alle den Vegen. Han hadde elles
vori gamall nok au no. Ja ikkje noko svært gamall. Dei
rekna at han var 86 År; so det var ikkje nett Alderen.
Nei; men han hadde vori liksom noko tuslin av seg i dei
siste Åri. Ikkje sjuk. Nei; sjuk hadde han aldri vori.
Ikkje i all si Tid hadde han vori sjuk so mykje som ein
Dag. Og endå hadde han slett ikkje havt det maklegt.
Slit og Stræv med Garden åleine i mange År, til dess
Sønine voks til; og han hadde so visst ikkje vori av deim

SIDE: 272

som hadde spart seg, han Håkkå Pålstrøen! Å du
store Tid som han fôr og basa med Timberhogging
og Kolbrenning og Køyring inn-etter alle Skogom svartaste
Vinteren; det var i den Tidi dei brende Kol til Verke
på Røros, det. Og so Gardsbruke attpå då. Å ja;
slitsamt hadde han havt det; men aldri so gav han seg;
og aldri sjuk ein einaste Dag, nei; det fortalde han sjølv
so ofte. Det var meir Magt i dei gamle, må-tru, enn det
er i Folke no. Nei; men det hadde vori Tufs med 'n
lell desse siste Åri; og so hadde han ingin Hugs lenger.
Ja det gamle kunde han minnast, men ikkje det han høyrde
og såg til kvar Dag; han var liksom i Båndøme att, å
kalle. No på Slutten kunde han ikkje hugse Folk heller.
Soneson hans gifte seg her ifjor -- "

"Son, meiner De."

"Son? Nei; han Unge-Hågen, han som hev Garden
no, det er nok Sonesonen det, ja. Sonen, det er han
Simen det, han som De ser burt-i Døri der no; han den
berrhovda."

"Han Gamlingen med det kvite Skjegge?"

"Ja -- a; med det gråe Skjegge, ja; noko gamall er han
no ikkje, -- enno."

"Det hev livt tri Ættir samstundes her på Garden då."

"Ja ... det hev vori både Langgodfar og Godfar og
'n Hågen sjølv; -- ja og so han Vesle-Simen, Son hans
Hågen att."

"Fire Ættir!" sette eg i.

"Fjell-Luft," nikka Olaguten.

Det vart ein liten Strid um denne "Fjell-Lufti"; den
yngste av dei Mennane me tala med meinte at Lufti gjorde
mindre enn dei trudde; no i seinare Tid vart ikkje Folk
so gamle lenger, med all den gode Lufti; ja dei fleste
døydde unge no, av Tæring og Difterit og andre nye
Sjukdomar som var uppkomne.

"Innkomne," retta Olaguten; "innkomne! med Jønnvegen;
frå Byen. Det er det einaste Gode dé Østerdølir
hev av Jønnvegen; men dé må lære å stengje oss Byfolk
inn i Sattanarium og andre Hotel; so kann me liggje
der og døy for oss sjølve."

SIDE: 273

Det vart Lått åt dette. So vart Samrøda teki upp att.

Han hadde gjengi i Båndøme, han Håkkå, ja. Denne
unge Kona som kom i Huse, henne hadde han aldri kunna
hugse. Kvar Dag når ho kom inn, sat han berre og
glodde og undrast: kva dette kunde vera for ei. "Ja detta
Kvinnfolke kjenner no kje eg," sa 'n Gamle-Håkkå.
Og soleis jamt. Alt som var frå den seinaste Tidi
kunde han ikkje klara. "Å ja; eg er for gamall, eg no,"
sagde han tidt; "eg er so reint for gamall eg no, du."

Han sat helst attmed Åren og tusla i seinare Tid.
Eller låg og sov. Stundom fekk han det med det, at han
totte kje det var verdt å stande upp att. "Dei kjem no
full' snart med denna Båten, veit eg," sa han. "Kva
for ein Båt?" spurde dei. "Å, denna Koppen," sa han.
 -- "Koppen?" -- "So eg kann få koma åt Jordi eg
au ein Gong." -- "Er det Kista du meiner?" kunde dei
spyrja. "Ja er det ikkje det eg segjer då?" svara Gamlingen.

Nei; han hadde nok ikkje vori rædd å døy. Det var
heller som han stunda etter det; han totte vel han hadde
stræva nok for sin Part. So var det ein Dag; ho Barbro
hadde nett vori inne med Dugurd. Då ho kom inn att
hadde han lagt seg på Sengi; der låg han no og stunde
so smått og bad Gud hjelpe seg. Noko lenger utpå
Dagen misste han Mæle. Sidan sov han nok helst, so
vidt dei kunde sjå. Um Natti vakte dei yvi'n. Då det
leid til Morgons att, såg dei at han var slokna.

"So skal eit Menneskje døy," meinte Olaguten.

Det var han, som hadde spurt ut heile Sogo, smått um
Senn, skiftevis med alle dei mange Spursmåli han sjølv
fekk, ikkje minst um Vêre og Vinna, og kóss det stod på
Jordi der me hadde fari; ja og so um kva me var for
Folk og kva me fór etter. Folke fann ikkje noko merkelegt
i at denne Mannen var dåin; det var ein so beintfram
og rimeleg Ting at det liksom ikkje var noko serskilt
å tala um.

Me var inne og såg Like. Vent og rolegt låg det i
sine Lakan som eit Bilæte av Voks, med ei Panne so

SIDE: 274

høg og eit Andlits-Lag so reint som det skulde vori Like
etter ein Konge.

Kista var seks flathyvla Fjølir; ho var samanfeld og
samanspikra på snøggaste Måte, kòla og svart. Pynta
var ho med "Overflødighedshorn" og Krossar med "Hvil
i Fred" på og annan Landhandlar-Likstas, og uppstelt
på ein Stuttbenk midt i Stogo. På Stolar og Langbenkir
rundt ikring sat Likferdsfolke, Karane på den eine Sida
og Kvendi på den andre. Fleire av Kvendi hadde Småborn
på Fange; ei sat og gav den vesle Bryst. So snart
ho vilde slutte med dette, gav Vesletrolle seg til å skrike.
I sjølve Døri stod ein Mann, småvaksin, med eit langt
skakt Andlit og Heilskjegg; han var kløkt, eller han hadde
Krim; for han laut ofte snyte seg. Og då han i denne
Høgtidsstund vilde vera so finsleg i si Åtferd som Råd
var, bøygde han seg kvar Gong djupt ned og strauk Fingrane
under Styvlesolane. Attum honom, i Svali, stod
Ungdom, Tenestefolk og andre, som ikkje retteleg høyrde
med i Lage. Me Framandkarane hadde fengi Rom i ein
Krok; det vart elles gjort meir Ære på oss enn ubedne
Gjestir kunde vente.

Læraren i Bygdi, ein høg bleik Mann i ljosblå Cheviot-
Klædnad, song yvi Like. Eit Par av Likferdsfolke
song med. Det var helst som ei Bønestund eller ei Uppbyggjing.

Salma var lang. Roleg og stødt gjekk ho fram på sin
einslungne harde Tone, og blanda seg på ein underleg
tung, svævande Måte med Vindsusen der ute, som voks
og voks. Innimillom høyrdest i roleg Samklang Flugusurr,
Barneskrik, Snufsing av Kvendegråt, Hysjing og Bysjing
av Mødrar. Han i Døri bøygde seg oftare og oftare. Ein
utgamall Mann sat øvst upp-med Borde og rugga på det
vesle snaude Hovude sitt; han undrast vel på, um ikkje
"denna Båten" kunde koma og hente honom med no snart.

Etter som Salmen steig og vermdest, var det som der
yvi alle desse sterke tunge Andlit lagde seg ein Ljoske,
eit Drag av noko mjukt og varmt, av Helg og av Sol, av

SIDE: 275

ei høgare Forklåring, noko som eg ikkje hadde sétt der
fyrr. Salmetonar og fredfulle Ålvorstankar lyfte Folk
upp, so dei såg ut yvi sitt arme Liv og fann Meining i
det. Den svarte Kista skapte seg um for deim og vart
til ei trygg, god Seng, krossvigd rundt ikring, so inkje
Sorg eller Strid kunde nå ho. Stakkars gamle trøytte
Barne der inne kunde vera glad no; han fekk sova i Ro
heretter, han; turvte aldri meir rise upp att til Slit eller
Møde. Og Sjæli hadde det godt hjå Gud. Dit skulde
me òg ein Gong, um me stellte oss rett. Og alle Hovud
bøygde seg, og mangt eit Auga vættest, då Salmen sistpå
samla seg i denne truskyldige Bøni:

"Hjælp os at stride så,
at når vor Strid har Ende,
vi Palmer kan i Hænde
og Livets Krone få!"

Etter Salmen heldt Læraren ein litin Tale, der han i
rolege og vene Ord bar fram det som på ein slik Dag
måtte koma oss alle i Hùgen. Me skulde vìta at me
var som Gras og Høy, som voks upp og var ungt og
sterkt og vent, og tottest ha heile Verdi for seg; men so
måtte det visne; og nytt skaut upp att der fyrr det stod.
So me måtte ikkje slå oss til Ro her, men vìta at dette
Live var Fyribuing til eit høgare; med det for Augo skulde
me lìva det so, at det vart oss lett både å bera og å
sleppe. Den gamle i Kista fekk det Ettermæle han ærleg
hadde fortent etter 80 Års Strid, og eit vent Farvel frå
Skyldfolk og Grannar. Med eit nytt Salmevers vart Like
utbori. So vart Kista surra fast på den Langkjerra som
skulde føre Gamlingen til Kyrkja siste Gongen.

No vart det Liv; Folk spreidde seg ut-yvi Tune og
gjorde Hestane i Stand; og kvar søkte sitt Fylgje. Midt
i Ålvore var der Glede på Folk; dei såg upp mot den
myrknande Himilen med ljose Augo; der var Liv etter
Daude i all Ting.

Framme ved Troppi, ikring Langkjerra der Kista stod,
sprang nokre Smågjentur og leika Sisten. Dei svinga og
sprang, og huka seg ned og gøymde seg; og han Lang-Godfar

SIDE: 276

med Kista og Kjerra si, han stengde so godt, at
den som var attum der, han var ikkje god å få Tak i.
På Troppi stod Mødrar og gamle Mennar og såg på
Leiken og døyvde sine Smil; det var nok ikkje plent som
det skulde vera, dette; men der kunde då visst ikkje
vera noko vondt i det heller.

 -- Ja; me var på Høgfjelle!

Dette var ikkje Dauden. Det var Live, det store, friske
Liv, Natturlive, med æveleg Vokster yvi æveleg Visning,
med ungt Gras i Vokstr yvi folnande Høy.

SIDE: 277

I Heiane.

I.

Frå Studentkvisten i Oslo bar det um Våren på vanlege
Vegar vestyvi til Jærs.

Trøytt av Eimbåtar og Turistar låg eg der um Sùmaren
og kvilde. Og dreiv og drøymde i Lyngmarkir og
på Havstrendar, der Myrfugl og Sjøfugl pip og skrik. No
hausta det; og eg laut tenkje på Bøkane att.

Men eg vilde vera trygg for Eimbåtar og Turistar. Eg
tok Skreppa og Foten på Nakken og sette til Fjells, på
Vegar der ingin gjeng, utan Gjætaren med Fenaden sin,
og Lyngaren, og Bèrhentaren, og den hoppande Haren og
Reven. Og stundom ein Handlar eller ein Tjuv. Eller eit
Fantefylgje.

På øvste Åsryggen, der Fjellheimen opna seg mot
meg ljos og blå, kvilde eg og tok Avskil med Hav og
Heimland. Fagert samla det seg i eit stort Bilæte framfyri
meg, med Å-glitr og Tjørnblenkjing her og der og
grøne Grendir millom brune Viddir alt ned-til den kvite
Strandi; ut ifrå den blåna det skjoldkvelvde stålblanke
Hav, skinande i den solbleike Haustdagen. Eg tok min
fyrste Kavring og min fyrste Dram. Far vèl, Heimen
min; Takk for denne Gongen! -- 

 -- So ber det i Berg. Inn i Steinheimen. Gjenom
tronge Dalar og Smòg og Skar. Fjellvegar og Ku-Råsir
å fylgje, lange lyngklædde Lidir å klive, Høgdir å stige,
Myrar og Æar å hoppe og vasse; upp og ned, alltid fram.

SIDE: 278

Her er eg trygg. Her kjem ingin og riv Tanketråden
av eller Draumveven sund for meg med "Goddag, godt
Vêr"; ingin legg her mi Sjæl i Band med framande
Tankar. Skvett eg upp ein Gong, so er det berre ein
Hare som kjem hoppande; eller det kann vera ein litin
Gjætlegut som ligg der i Bèr-tuva til liks med Fenaden
sin, eller sìt uppklivin på ein Stein forstird og fordrøymd,
og kjem halvt burt millom Tuvur og Ris og den rolegt
beitande Smalen.

Eg er alt i Heiane, å kalle. Audt er her, og snaudt.
Det er eit Lands-lag for seg sjølv; alle framande vil segja
her er stygt; men dette er mine Fjell; her likar eg meg.
Det er Koll i Koll og Knaus i Knaus. Småe rare Gråsteinsberg,
snøydde for Skogen fyrst, og sidan for Skogbotnen.
Klår klinkande Kampestein; sjølve nakne Grunnfjelle
som sting seg fram, gamalt og sliti, skura og slipt i
Regn og Vind, sundsprengt av Frost og Torekilar. I
bratte Ufsir skyt det seg upp som blåe Veggir og stengde
Portar halvt i Røys, mosegrodde Leivningar etter
Jøtun-Byggverk.

Stein er som strådd ut-yvi all Stad, i Urd og Halvurd,
stor Stein og små Stein, utsprengd og nedmorkna frå
Bergvegg og Brun i dei endelause Tidir. Store Rìsesteinar,
Vandre-Bergbròt frå Is-aldrar, stangar mot Himilen
frå Høgdir og Ryggir, ofte bikkande på den ytste Fjellbruni
som dei kunde ramle ned i Dag. Ikkje mange
Lìtir hev denne Audheimen. Steingrått og steinblått
skifter med lyngbrunt og med myrgrønt frå Dal-dekkir
og Berg-tøar. Her og der, i Brattlid og Glop-urd, der
Manna-øks og Smala-tonn ikkje med det gode slepp til,
kann det lyse med gulnande Lauv og Bjørkeleggir, eller
med friske blodraude Bèr-Kransar på ein ung Raun. Men
i Fjellgropir og Dalbotnar skin djupe svarte Myr-tjønnir
og lange blåe Votn; og Æar stryk fram millom rundslitin
Kampestein med Kvitskavling og Sus; der skvett Laksekjøa
og den spettute Auren.

Sjeldan, uventande som i ein Draum, kann det då midt
i Steinrøysi stå ein litin Mannaheim, eit Par småe torvtekte
Hus i eit Solhall, helst ned mot eit Vatn; gjerne

SIDE: 279

Heimehus og Lødu i ei Lånn, med Engflekkir og Åkerleppar
millom Rullestein og Bergskjer; alt inngjerdt mot
Smalen med høge Gjerde av Kampestein. Tvo slike
Mannaheimar såg eg på ein Dag; og eg stogga tankefull
som framfyri noko heilagt. Her strider Live med
Gråsteinen og vinn, og byggjer Heim på nakne Berge;
som den seige innfeite Fjellfuro klorar det seg fast i ei
Sprunge og veks av inkjevetta. Den som elskar Live
kann stundom ræddast at Dauden vinn; då skal han her
upp i Steinrøysine og sjå Livsviljen.

På den fyrste Staden gjekk eg inn. Der sat ei gamall
brun Kjering og spann, med ein Katt og ein Barnsunge
leikande inn-med Stakken sin. Ho såg upp med store
forvitne Augo: kor er du ifrå? -- Å, er du frå Garborg?
Kven sin Son er du der? -- Å, er du av det
Folke? Og trast var me Kjenningar.

Mat fekk eg. Men eg laut "ta det som dei hadde det":
skild Mjølk og Hellekake med Smør og Fat-ost, den rette
gode vestlandske Fatosten som er finare enn Roquefort,
 -- plent som det skulde vori heime hjå ho Mor i mi
Barndoms Tid. "No må du få deg Mat," sagde ho.
"Det er nok ikkje Kaffi og Finbrød som i dine Bygdir;
men kva skal Stakkaren gjera? Heimekost nærer, men
Skillingen tærer; og so lyt me greide oss med Heimekost,
me. Men so hev me no kje meir Vìt: me tykkjer
den er likso god."

Ho sette seg til Rokken att, og spann og rødde. Jamenn
var det so gildt når det kom eit Menneskje. So
kunde ein få spyrja nytt og røde um eit og anna. Ho
fortalde meg um Folke mitt meir enn eg visste sjølv. Og
til eit nytt Kapitel i denne Ættesogo si fekk ho då no i
stutte Drag min Livsgang. Ho lærde meg på denne
Stundi noko som alle mine Skular ikkje hadde kunna
segja meg, og som eg sjølv ikkje hadde lagt Merke til
fyrr: at Bygdemåle mitt var vent, og at det hadde ein
Forteljekunst.

So fekk eg henne til å tala um Live her i Fjelli. Var
det ikkje langsamt å sitja her upp-i ville Steinrøysi og

SIDE: 280

slite og stræve og ingin Veg koma; takke til at ein fekk
den stakkars Maten?

Ho lo. Å nei san! Mjåland var nok ingi Steinrøys.
Og langsamt var her ikkje for den som hadde noko å
bala med. Men når eg rødde liksom so svivyrdsleg um
Maten, so vilde ho beintfram spyrja meg, um det var slikt
eg lærde på dei høge Skulane mine? Då vilde ho
ynskje at eg aldri sjølv fekk røyne på Ålvor kva Mat
var. Hadde kje Vårherre sjølv lært oss å beda um
det daglege Brød; og stod det ikkje at når I have Klæde
og Føde, da skulle I lade eder nøie? "Den som hev det
han treng, og kann gjera det han skal, han kann aldri
Gud fulltakka."

Eg sat og undrast. Ho var fornøgd! Ho forsvara Steinrøysi
si. Dei Fylgde ikkje med her i Fjelli. So som
denne Kona tala her no, so tala dei gamle heime i mi
Barndoms Tid. Korleis skulde me klara oss utan Arbeid?
sagde dei gamle. No talar dei i Bygdine som me talar
i Byen: korleis skal me klara oss utan Pengar? Og
dei jamrar og sutrar og er misnøgde. Og misnøgde er
det dei skal vera, segjer dei kloke; Misnøgje er Môr til
Framgangen, heiter det hjå Stuart Mill. Nåh, trøysta
eg meg, Misnøgje når vel til Fjells med Tidi.

Snart kjende eg heile Live der uppe, utantil armt og
innantil varmt. Og eg tok so smått til å undrast på,
um det kunde haste noko serskilt med "Framgangen" her
i Fjellbygdine. Kunde det kje vera nok, at Byar og Storbygdir
masa seg ut for Framtidi?

 -- Nei; eg turvte nok ikkje tala um Steinrøys! Her
var god Jord her uppe i Bergskortune. Mykje betre og
finare Jord enn alt dette Aurgruse ned på Jæren. Berre
slike Ber som her voks! Tyting og Blåber so store og
saftige at dei bråna på Tunga; dei hadde kje Maken
nokon Stad. Og so alt dette velsigna gode Beite. Kor
skulde det gå med all Jærbu-Tasen, um han ikkje fekk
koma her upp i Fjelli um Sumrane og friske seg upp
og få Hold på seg? Han fekk Vatspoken kvar ein.
Her på Mjåland hadde dei og Jær-Smale i Beite um
Sumaren, og han treivst so dei kunde sjå Viku Mùn.

SIDE: 281

Og mang ein blank Speisi-Dalar hadde han Per teki inn
for den til Skattar og Avgiftir. Ja den velsigna Smalen.
Han gav oss både Klæde og Mat; og det var mykje den
dei livde av både ut og nord og upp og ned. Men det
kunde me takke Fjellbeiti fyri. Jamenn kunde det vera
løgi å vìta kor mange Smòlòg det kunde vera som beitte
År um anna upp gjenom alle Heiane her, frå Synesvarden
til Sirdal, og sidan Høgheiane ovanum der att, -- alt til upp
imot Sætisdal. Eg kjende vel han Lars Håland? -- Nei
jaso? Og endå var eg skyld med 'n, um ho ikkje mishugsa
seg; -- på Môr-Sida. Ja; han låg der uppe og
gjætte no i År, høgast upp i Høgheiane, ovan-um Kvin'a.
Kom eg dit på denne galne Forvitnad-ferdi mi, so kannhende
eg råka 'n; og då skulde eg spyjra 'n um dette;
han visste det. -- 

 -- Matstelt og utkvild sagde eg Farvel og gjekk. Den
gamle Kona fylgde ut og synte meg Veg og Leid; ho
var lett på Foten som ein Ungdom. Me skildest som
me skulde vori Mor og Son. "Ja no må du fara vel og
sjå deg fyri. Og skulde me ikkje sjåst meir i denne
Verdi, so gjev at me må finnast att på den Staden som
betre er!"

Ho sagde desse Kvardags Ordi so vent, at eg kjende
Augo mine doggast og skunda meg i Vegen.

II.

Eg hev baska meg fram gjenom bygt og ubygt, etter
Vegar og veglaust, med og utan Fylgje, til dess eg er
komin inn på ein av Driftevegane åt Høgheidi. Eg
hev fengi Hùg til å råke 'n Lars. Det må vera rart
å liggje der upp i Høgheiane og gjæte. Han skal fortelja
meg um det.

Mykje gildt Fjell hev eg sétt; og den eine Dagen
blankare enn den andre gjeng eg her og gled meg i desse
Lyngdalar og Bergskoltar som aldri nokon Gong kjem inn
i Turistbøkane, og som eg då kann få hava i Fred, -- 
eg og dei tvo-tri andre Skrullingane som skýnar slike

SIDE: 282

Fjell og likar den store Stilla. Gud have Takk; Norig er
rikt. Um Engelsmann og Byfant tek frå oss Hardang og
Jøtunheimen, so hev Norig endå nok att åt oss Småfolk
og Poetar. Stort, stort er dette herlege Land. Det
er berre i Byane at Norig er lite.

Godt Folk hev eg råka kvar eg kom, eit modigt seigt
Folk, som fær det til å vekse i Fjellsprunga og klagar
mindre enn vanlegt er jamvel på Stadir der det er lettare
å lìva. Meir og meir må eg like desse Folk; og mindre
og mindre bryr eg meg um "Framgangen". Framgang,
det er no au eit Ord. Kannhende er det med den som
med so mykje anna, at det ein vinn framme ein misser
bak. At Folk er fornøgde og greider seg, det veit me
er godt; ja når alt kjem ihop, so er det vel det som det
gjeld um.

 -- Eg er på Nedgang til Sirdalen, den vestlengste av
desse norske Elvedalane som ikkje er anna enn gamle
Å-far, utgravne i Fjelle med Skuring og Sliping av Is
og Sprengjing med Frost og Sliting og Skyljing av Vatn
og Grus gjenom Årmillionar, til dess Sopp og Mose fekk
Feste på ei Sand-øyr her og der, og i Leir-veltur millom
nedramla Berg, og førde der sin seige Strid med alle
brakande og brultande Trollmagtir; reidde soleis Grunnen
åt høgare Liv; og det då sidan åt endå høgare.

Det kveldar; eg sìt på ein Stein uppi Fjellbruni og ser
nedyvi Dalen, som ligg der stengd og still med Åi myrk
og blank i Bøyg og Bugt, seint og smått vinnande sin
Veg gjenom alle Mein, sistpå som beint gjenom Fjelle.
For det som vil fram, vinn fram, um so Jøtunheimar
stengjer.

Det er Hus til Natti det gjeld um no. Lengst nede,
halvt attum ei Fjell-nos, kvitar det i eit Hus attum nokre
Tre; men det er langt dit; og eg er trøytt. Endeleg
finn mine leitande Augo ei Høylødu ned i Lidi; og der
bed eg meg til Gjest. Ikkje lengi etter er eg der. Godt
er det å kvile i det turre varme Høye, og Nattevinden
og Fjellbekkine svæver meg med si linne Susing.

 -- Dagen etter bar det upp gjenom Dalen; og sant å
segja var det godt å få fast Veg under Foten att. Men

SIDE: 283

morgongrettin var eg, og ustelt og lite i Lag, so eg lika
meg ikkje, då eg såg ein Mann koma hinkande, som visst
vilde vìta kvar eg var ifrå.

Eg nyvde og morska meg og sette i Veg so eg meinte
han skulde kje få Tak på meg, um han so brùka Båtshake.
Men det nytta kje det Slag. Klói fekk han i meg;
og høyre på 'n måtte eg.

Han var låghalt, so han hoppa meir enn han gjekk;
og berre eitt Auga hadde han i det breide, svartmuskne
Andlite sitt med Sâlnosi; men dette eine Auga var lìvande
og listigt for tvo, og blankt som eit Fugleauga; i Grunnen
truskyldigt.

Kjend var han med same. Rokkesvarvar og Smed var
hans Professjon, fortalde han; men um Haustane fór han
gjerne og pùtla og handla med Smale; som han ikkje
burde gjera; for han vart berre snytt. Ja sant! Men det
var so mangeleis i Natturi nedlagt. Kvar eg var frå?
Og kvar eg skulde av? Då eg spurde Veg og Vegalengd
til Kvina, og nemnde han Lars Håland, blinka han listigt
med Auga sitt; kunde tru det, ja. Men det han vilde
vìta var -- ; han vilde so gjerne vìta korleis det var med
Smalaprisane burt på Stavangerkanten.

Då eg ikkje hadde Greie på Smalaprisar blinka han
og lo; "du er lur, du! he -- he. Å den Jærbuen; han
er udkròbin." Men honom turvte eg ikkje vera rædd.
Me var skikkelege og truskyldige her i Sirdalen; berre
Bøndar som sleit og slæpa og lìvde av Graut og Mjølk
og skýna oss ikkje det Slag på Handel, ikkje meir enn
det som aldri var til. Men Smalaprisane, dei var høge i
År -- -- 

"Kannhende Folk stend seg godt her i Dalen," sagde
eg, til å få han inn på noko anna. Han glytte vàrt
på meg. Å -- ja. Det var Slit og Slæp og Graut og
Mjølk, som sagt var; men når ein klara seg, so fekk
ein ikkje klaga. Og når ein hadde Helsa og Arbeidshùgen,
so klara ein seg ei god Stund; for Arbeid traut
det aldri her. Nei sant! Men kóss det skulde gå med
den Ungdomen som no voks til, og som meir og meir
misste Arbeidshùgen, det skýna ikkje han, når han skulde

SIDE: 284

segja si Meining. Det var alt stor Skilnad å sjå. Dei
som tok det på den gamle Måten, og arbeidde med
Hùg, og stellte og stræva tidleg og seint, og passa på,
og heldt alt i Stand, og sette si Løn i det og ikkje i
Kaffi og Finbrød, -- då kom Vinningi liksom attpå, og
som ei Gudsens Signing; og dei heldt seg uppe i det
lengste, endå so fort som Skattane voks. "Men alle
desse no for Tidi, som berre slit for Vinningi og bannar
Arbeide, kva skal der verte av sovori. Det veks ikkje
etter Arbeid som med Uhug er gjort. Nei sant! Og so
fær dei ikkje Vinningi heller. Og um det råkar til med
eit godt År eller tvo, so gjeng det snarare enn det kjem,
til Brennevin og Stas og alt det som dei då skal søkje
sin Hugnad i, når dei ikkje hev Hugnad i Arbeide."

"Nei!" sette han i; han var komin i eit heilt Egse;
"skal det bli på den Måten uppetter Dalane her, so vert
det snart ikkje lìvande! Og då kann Fantane ta heile
Herlegheda. He-he. Ja du hev kje gjengi frå Jæren til
Sirdalen og ikkje treft Fantar? Dei rår seg fritt her, dei;
rekkjer att og fram liksom Smalen. Og Folke, stakkar,
som bur kvar for seg og inkje Forsvar hev, må berre
halde seg til Véns med Fanten, og svara han Skatt, Toll
og Tiend som ein annan Konge. He, he! Ja sant. Og
so er det Storfanten då, som syg og gneg på Bonden frå
sin Kant. Latinarane, som Jåbæk kallar deim. Ja du
held vel med Jåbæk? -- du hev vel alltid so mykje Vìt?"

Å betre meg; han var Jåbækianar. Og no var han
komin innpå Politiken. "Ja far vel då ..."

Men han slo Kloi i Kuftekragen min og dreiv på.
Latinarane var dei verste. "D'er kje berre det at dei syg
og gneg på Bonden justsom Iglar; det verste er at dei
narrar denne stakkars Ungdomen til å tru, at det me
skal her i Verdi, det er å sidja i ein Pudestol og patte
på ei Pibe; eg hev nok sétt av det, må du tru ...
Nei bia no! Det var det eg skulde spurt: kóss er det
med Smalaprisane der burt i Stavanger? Ja eg spýrr;
for eg skýnar då so mykje, at eg ser du er Handlar."

Eg sagde at eg var Student. "Lattinar, Farr min?"
Då lo han; og det vesle blanke Auga hans blinka listigt

SIDE: 285

og lystigt. "Ja den Jærbuen; han er no so udkròbin og
lur. He, he, he, he!" Han lo so eg slapp frå 'n.
Det siste eg høyrde var: "Du lyt studere til Prokerattar
då!"

Etter dette kjende eg meg ikkje trygg, fyrr eg var komin
yvi Sira-Åi og på Fjellstìg att. Då lauga eg meg og heldt
Dugurd på min siste Pølsebite; kveikte so Pipa og kvilde.
Og Soli vermde og Sira song. Då var det godt å vera
til. Ja; Fjelle hev sine Høgtidsstundir. Det er so det
kann kvile i meg, berre eg minnest det.

 -- Fjellstigen svinga fort upp gjenom Lidi; snart gjekk
eg midt upp-i ei stor Urd. Her var gildt. På Vinstrehandi
Sira i roleg Straum; på den andre Sida Bergufsi
rett upp; blåe Urdi fram so langt eg kunde sjå; og her
og der i Solkræane Bjørkekratl eller store raudnande Hjupeklungrar.
Eit lite Vindblakr svala i Lufti, og yvi Fjellåsane
i Nord tok det til å skyast.

Stigen var smal men greid; upp og ned og ut og inn
millom Steinar og store Urd-Hol slengde han seg med
listig Kunst; her og der måtte Folkemagt ha vori åt
med 'n; men det var tydelegt at Geiti, etter Vinjes Ord,
hadde vori fyrste Vegmeistaren. Og meir og meir geitevillt
vart det; han skulde kje gå i Draumar som her vilde
koma fram med heile Bein.

Som eg gjekk der soleis og vippa og vog, smatt det
fram under ein høg Stein ein litin hål brun Mann,
svarthærd, gråklædd og fillut og bøtt, med Pòse på
Rygg; etter honom ein litin hål brun Gut, endå meir
fillut og bøtt; og so ein lang grå Slamp, ljoshærd og
gråøygd, altfor lite bøtt, med Byrd på Rygg og yvi
Aksli eit Kippe med Blekk-Kjêlar og Spann som illblenkte
i Soli; so eit Par brune skitne Gjentungar, halvnakne; og
sistpå eit lite brunt Kvende med store svarte Augo og
béksvart Tjafsehår nedyvi Panne og Øyro og på Ryggen
ein Unge i ein Åklæd-Tull.

Der stod me. "Godt Mot!" helsa dei; men noko sers
godt Mot var her ikkje. Stigen var so smal at det berre
var Rom for ein og ein; og Hòl i Hòl var det både
ovanum og nedanum.

SIDE: 286

Det var ein framifrå lagleg Stad til å tyne ein Mann.
Milevidt til Folk; Urdi stengjande rundt ikring; og Nøgdi
med Gravhòl åt Like. Dei kunde knatte meg ned her
som ein Sau; den eine kunde halde og den andre slå;
og vilde dei sjode Sòd på meg, so hadde dei Kjeraldi
med seg.

Eg stod og tok Mål av deim: kor djerve kunde dei
vera? Og dei stod og tok Mål av meg: kor mykje
kunde eg vera verd millom Brørar? -- tenkte dei visst.
Noko attum meg fekk eg Auga på ein flat Stein; den
steig eg ut-på, so Vegen vart fri; dei takka og velsigna;
men dei gjekk ikkje.

Det hadde kje falli mange Ord. Men no tok den vesle
brune til å tala. Lett og hålt og lite truande. Det
var um ein Pråm dei hadde lånt; og um Vegen som
vart verre og verre upp-etter her; um eg då vilde gjera
so inderleg vel for Guds Skuld å taka denne Pråmen
med meg upp yvi til Gards att; so slapp eg lettare fram
sjølv med? Dette samtykte dei alle med mange Faktir og
mykje Augnebruk; og snart stod heile Flokken der og
olstra um denne Pråmen. Eg svara ha og ja og berre
venta på kva som meir skulde koma.

Det kom ikkje meir; men dei gjekk. Takkande og
velsignande kvarv dei i Urdi som dei or Urdi var komne.
Og eg gjekk til min Kant. Eg hev ikkje sétt deim ut til
Pengemann, tenkte eg; og til Steik hev dei vel funni
meg for mager.

Usætande, løynfule Folk. Store Barnsungar; fælt til Ljugarherk.
Dei hadde stòli ein Pråm. No venta dei Eigaren
etter seg og vilde stagge 'n med å sende meg imot 'n,
liksom det vert sagt at dei staggar Skrubben um Vinteren
med å kaste Borni sine til 'n, eitt for eitt. For Born
kann dei alltid få att. Men meg skulde dei ikkje narre.
For meg skulde visst Tjuvegodse få stå der det stod.

Ein halv Times Tid etter sat eg i Pråmen. Stigen
var komin burt for meg, og mindre og mindre framkjømd
var Urdi vorti, so eg laut berre taka den Hjelpi som
baudst og takke til. Ein fekk ikkje vera so strid på

SIDE: 287

dei juridiske Distinktionar her i Heiane. Ingin Ting so
gali, det ei var for eitkvart godt. Det kunde koma vel
med at her vart stòli Pråmar òg stundom.

III.

Det var elles ingin Pråm. Det var ei Eikje, firkanta,
flatbotna, breid som ei liti Ferju; ihopslegi av Plankeendar.
Årane var lange som Mastrir til ein Seksærings
Båt. Og endå rakk eg knapt ned i Vatne med deim,
når eg sat midt på Tofta.

Der låg eg då og sleit, stundom drivande og svivande
for Straum, stundom på Grunn på ei Sand-øyr inn med
Land, og so stykkjomtil fram-etter i småe Slag yvi djupe
logne Lonir. Det gjekk tyngre og tyngre; og Blåstren
auka på. Som Rovfuglar kom Vindflagune flaksande ned
yvi meg; tok Hatten; svinga Eikja; svartna som Skuggar
ned-etter Elvi med Sjoging og Skval. So snart eg såg
meg von til å gå på Åbreiddi att, drog eg Eikja i Land
og tok til Foten.

Det hadde tettna ikkje lite i Nord. No svartna det
heller fort; og Flodhausar skaut seg upp, so ein kunde
vente Regnvêr. Då vart det kje greidt å taka på Heiane
i Kveld. Ukjend på Vegen; og so Kvina å vasse
... Men der grønka det alt i Garden, der Heiavegen
skulde taka upp. Eg fekk slå meg til der med Natti.
Ferdaboki lét nok so ymist um Stell og Sengir uppetter
her; men pytt; det var berre Loppur. Og Loppur skræmde
ingin norsk Mann. Loppa var eit uskyldigt Dyr. Fin i
Grunnen: italisk. Sjølve Namne var fint: engelsk. Eit
Par Loppur skulde eg greie. So regnde det frå seg i
Natt; og i Morgo var det Fjellvêr att.

 -- Snaut eit Par Timar seinare var eg på Veg upp
Åsbrekkune åt Høgheidi. Det var ikkje Loppa som
hadde skræmt meg. Og ikkje Gardfolke heller; dei hadde
fagna meg vel, og fyllt Nista mi med god Mat for billeg
Pris og vori berre huglege og snilde. Men der "var kje
kò ei Gjesteseng"; og der var ein Gjest fyrr. Og gange

SIDE: 288

åt Høy-staden og leggje seg, når der var Seng, det vilde
vera mindre fint, både mot Huse og mot hin Gjesten. Då
eg hadde kaffikvilt og fengi Mat i både Pòse og Sekk,
hadde eg difor med ein Gong fengi slikt eit Mod på
Fjelle. Helst då eg høyrde at han Lars Håland, Skyldingen
min, enno låg i Hytta uppmed Kvina, men var
tenkt å taka på Heimvegen med Drifti i Morgo -- visst.
Ikkje i Dag, nei; -- visst. Og Pråm var der i Kvina;
skulde han liggje på hi Sida, kunde eg berre rope. Eg
vilde då våge den Voni. Regnkåpe og Sydvest hadde
eg, um det kneip; og elles såg det no helst ut til å
vilja klårne.

Svalt og lett var det å gå; og eg kunde enno rekne
3 -- 4 Timar til Natti kom; so dette skulde nok greie
seg. Då eg var komin på Høgdi og inn i Skarde der
Driftevegen gjeng, kom det noko Regn; men det kunde
ikkje vera anna enn ei Skur, so vidt upp-ljost som det
no var i Lufti.

Det vart elles ei hard Skur. Eit svært, tungt Regn
som vætte. Eg fekk upp Oljekåpa og Sydvesten og
tenkte: hardt imot hardt. Og ikkje fyrr hadde eg fengi
Regnklædi på meg, so slutta Regne.

I Veg bar det for fulle Segl; det galdt å nytte Dagsljose.
Det var greid Leid og vel synt Veg; gamall upptråkka
Drifteveg. Kløyvdest han stundom, so gjekk
Kvisline snart ihop att. Det beina seg godt alt; og eg
var kry for eg ikkje hadde lagt meg til der nedpå den
vesle tronge Fjellgarden.

Ei ny Skur. Ja kva då? Det berre friska. Regn
er nettupp mitt Vêr; og helst når det er skikkelegt Regn.
Som dette ja. Just so; stridt og tungt so det dura i Oljekåpa;
då treivst eg alra best. Og når eg no kom til
Hytta, so gjorde me upp Eld og laga Toddy og turka og
vermde oss; og so kom han Lars i Godlag og fortalde
um Gjætarlive i Høgheiane.

Kva var det for Låt? -- Bækting. Sauir. Ein Smalaflokk.
Fleire Smalaflokkar. Småe og større; kom glidande
som kvite Skydottar hit-yvi den lyngmyrke Grunnen.

Større og større vart Flokkane. Snart såg eg det:

SIDE: 289

det var ei Drift. Sauir i hundradtal. Eit Par småe
Hundar fór og skvakka att og fram og heldt Drifti i Gang
og noko-so-nær i same Straumfare. Snart var Dalføre
fullt av Gøying og Bækting og kravlande Liv. Tvo
Drivarar lakkande etter; ein styrde Hundane og heldt
Leidi, og ein fylgde atterst med Klývhesten og hadde
Tilsyn med, at inkje noko av Drifti fekk gjeva seg i Etterhand.

Hjarta seig i meg. Det var vel han Lars, dette. So
stod Hytta tom upp-med Kvina. Og kom eg då ut i
Natti, og det lagdest til med øyde Vêr -- -- 

Eg gjorde Baut og sette Kós for Mannen med Klývhesten.
Var det han Lars, so vart det vel best for meg
å fylgje Drifti. Dei hadde vel ei Bu eller ein Heller
einkvar Stad her nede, der dei skulde kvelde; og so kunde
me gjera upp Eld der ...

 -- Det var han Lars. Men han hadde lite Stundir til
Samtale. Han stogga litegrand; laut so strakst i Veg att
etter Drifti. Eg laut då fylgje honom. Han lika nok
ikkje dette Vêre, han Lars; han var ikkje i Godlag. Heller
stutte Svar fekk eg på Spursmåli mine. Det var ei
Mil til Kvina, når eg tok beinaste Leidi. Ja; han såg
regnleg ut. Å, eg greidde det nok, når eg skunda
på. Beinaste Leidi gjekk der, upp gjenom Skarde; og
sidan -- -- 

Han peika i Nordaust. Då eg hadde teki Méd av
Skarde og snudde meg att, var han Lars og Hesten alt
langt ifrå meg. Eg misste Hùgen til å drikke Toddy
med denne Skyldingen min og gav meg i Veg på min
Kant. Berre sjå å nå Hytta. Der fekk eg gjera upp
Eld og drikke min Toddy åleine, og sjølv freiste Gjætarlive
i Høgheiane. No var det Upphald att og godt Vêr.
Berre det vilde vara ei Stund. Eg lagde i Veg det fortaste
eg orka.

Men det vilde ikkje vara med Godvêre. Eg var ikkje
langt upp i Lidi komin, so lagdest det til att med Regn.
Ei veldig Skur. Svære Dropar i tett Fall; og tettare og
tettare til dess det berre auste. Det var det stridaste Regne
eg hadde vori ute i. Men det vart endå stridare. Og

SIDE: 290

endå stridare. Eg vart mest rædd; det var det ville
Skybròt. Himilen var som opin; det hylja, sturta, fossfløymde.
Det gjekk gjenom Heiane som Stormsus. Aldri
regner det slik nokon Stad som her i desse skogsnaude
Bakke- og Berghalli ut imot Vesthave. Det var fælslegt
og samstundes høgtidsfullt, som alltid når Jøtunmagtine
slepper seg lause i si ville Kraft.

Snart flaut det og fløymde kvar eg sette Foten. Og
det var ikkje Skur lenger: det var Siregn. Himilen var
ålsvart. Skygnde eg meg ut under Sydvesten um det
ikkje skulde vera Von til Letting nokon Stad, gjekk Luft
og Himil saman i ein grå Flaum av fallande Sky.

Det var vorti myrkt med ein Gong. Av all Magt seig
eg på; men det var mest som å vasse under i Vatn.
Og eg såg snart at her var ikkje Tanke um å nå Gjætarbui
i Kveld. Eg hadde vunni meg upp imot Skarde der
Leidi var meg synt; men no var det so myrkt, at eg
skilde ikkje klårt meir enn nokre Stìg ifrå meg. Det
var då berre å sjå seg um etter ei Nattelivd. Ein
Heller, ei Steinbu, eller kva det var; eg skulde ikkje forsmå.

Men inkje noko sovori var sjåande. Og rett som det
var hadde eg misst Leidi. Eg totte eg gjekk i Vest og
ikkje i Nordaust. Noko Ulende kom eg uppi, med Tuve
i Tuve og Stein og Hòl, so der lite var framkjømt. Det
kunde gå gali dette. Eg kunde rengje Fot eller brjote
Bein; so låg eg der til eit anna År. Og stundom stana
eg skræmd: eg tottest stå bikkande og vippande framfyri
svarte Stupe.

Den fyrste store Steinen som myrkna fram gjenom
Regnskodda og Kveldmyrkre som ein svart Skugge kraup
eg inn under; på den eine Ledi halla han utyvi eit lite
Grand, so han tok alltid av for Regne noko. Attunder
der fann eg i Halv-urdi ein Stein som kunde klara seg
til Sæte; der skìpa eg meg til rettes; og jamenn var det
kje fritt anna enn der var som ei liti Livd. Um det hadde
vori Grand Hotel kunde eg kje vori gladare.

Eg skifte på Føtane; batt eit Lùmmaplagg um Halsen;
gnaska i meg noko Braud og tok ein god Slurk Konjak;

SIDE: 291

dermed gav eg meg yvi. Det var Tidkort å sitja og
høyre på Regne. Det tippa og trippa, trafsa og slafsa;
dreiv gjenom Heiane med svær Sus. Eg veit ikkje kva
eg tenkte på, som eg sat der og småkulsa. Det var ei
Stund eg kjende meg heller åleine. Men so trøysta eg
meg: nedunder næste Steinen ligg ein Hare. Røyskatt
og Rev og Mård hev Bøle rundt ikring. Og upp-under
Ufsi er det Rjupereir. Då vart det huglegare; og eg
kjende meg i godt Lag.

Det kvakk i meg, då eg ein Gong høyrde noko som
tunge Stìg attum Steinen; um det kunde vera Bjørn?
Å langt ifrå; Bjørnen hadde betre Vìt enn å gå på
Natterangel i slikt Vêr. Han låg varm og turr i Hie sitt,
han; og gjev eg var der. Han gav meg nok Hus; og so
krabba me oss ihop og vermde einannan. Det kunde
snart turvast. For Konjaken som eg hadde sett mi Lit
til, den sveik meg stygt. Fyrste Slurken hadde nok
vermt eit Grand; men den andre var det inkje Gagn i.
Eg vart berre elgin og ufysin, og fraus heller verre.

Um eg elles kann ha sakna Verdi bilomtil, eller um
Tanken berre gav upp og gjekk i Hie då det ikkje var
noko å tenkje på, det veit eg ikkje. Det vil ha vori
ei lang Natt. At eg fleire Gongir var uppe og rørde
på meg og slo Flokar, hutrande og skjelvande, og at det
då heldt upp og var stjerneklårt, stend for meg i halv
Draum.

Men so minnest eg Morgonen. Dagsprett yvi Blåfjell
og regnfriske Dalar. Solrenning på høg Himil gjenom ei
Luft so skir, at eg såg ende inn i det endelause. Heile
Verdi frisk og ny; rein. Som eit Barne-æventyr i Sùmargull
og Blått, skinande, himilsk, med noko bivrande og
skjelvande som ein fin Klang, siglde Dagen fram yvi dei
vide Blånur og lo burt heile den vonde Natti. Eg vart
so underleg lett; og totte eg kunde mest leggje meg på
Såm i Lufti som Fuglane. Eg trur eg dansa på Steinsvae
der eg stod, millom Lyng og Tyting-Lauv, der Morgonròden
skalv og Regndròpe-Demantar i Tusundtal gidra
og stråla.

Såm: "Sømning".

SIDE: 292

Slik ein Morgon, tenkte eg, -- den må vel koste ei
slik Natt.

IV.

Frå fyrste Høgdi eg kjem frampå ser eg upp gjenom
eit vidt, flått Høgfjells-daldrag, opi og ljost. Og ned
gjenom det, lengst burt-under Åsane på hi Sida, i stor
avrunda Sving, skinande blå -- renn Kvina.

Bui ser eg ikkje. Men etter Korte lyt ho liggje lenger
nord. So hev eg Leid att. Glad gjev eg meg i Veg.

Men det gjeng smått. Eg er liksom so stiv. Snart
tek Soli til å verme; ei Tyngd sig på meg. Syvjin dreg
eg meg fram; halvdrøymande.

Her er kje rett laga. Eg er i Gygreheid. Her er slik
ein Glir. Det er Gidr og Blidr rundt alle Lidir. Kvina
kved, dul og løynsk. Halvkvedne Ord. vaknar i Susen;
eg fær ikkje Tak på deim. Og eg sjølv er kje heller rett
laga. Eg gjeng som på framande Føtar eg ikkje hev
Magt med. Men gjeng likevel, som styrd. Skreppa på
Ryggen heng og slit som ein Rìdham eg ikkje kann få
av meg. Det brenn i Aksline, som elles hev vorti so
underleg burte. Yvi Nakken ligg det som ei tung Hand.
Det gjeng Bivnir og klåre Flekkir for Augo.

Der er lìvande i Fjelle. Gygri bur der i Bergjo nord.
Burt-i alle Leite gjeng Buskapen hennar. Brune Stutar,
brandute Kyr; svarte store Hestar; dei beiter og svingar
med Rovune sine. Upp i Skard og Høgdir stend runde
digre Troll og veiftar med Armane og gjæter. Trollskapen
hev det godt i Høgheiane no; Kristfolke er heimfari.

Der rekkjer ei Rad med brune Bjørnar. Eg vert standande
og furdar på dette; flýtjer dei seg? Eg tek Merke
med Augo og médar og mæler. Men kann kje få Tak
på det. Alt er ustødt og usætande; alt flyt og glid. Dei
stend visst på same Staden. Men likevel rekkjer dei.
Det er rart. Det er vel slikt dei kallar Synkverving.

Klokka mi stend; eg hev gløymt i Gårkveld å draga

må vel: kann få Lov til; må gjerne.

SIDE: 293

ho. Men Tidi gjeng. Kalde Vindgufsar tek til å slå
ned ifrå Nordvestheiane. Det friskar. Her og der stig
ei Sky. Det himer seg til i Vest og Sud; Soli slørest.
Vindkasti kjem oftare; Elvi kyngjer; skal me hava Regn
att? -- Gud vere æveleg Lov og Takk. Her gjeng eg og
glor med opne Augo og ser ikkje. Drøymer eg? -- Der
stend Hytta.

Då lo eg. No var all Sut sløkt. Attunder ein god
Stein, der Soli stod på, sette eg meg og heldt Dugurd.
Det smaka kje noko av Turrmaten lenger; men Mat må
ein hava, um ein so skal tyggje Skosolar. Og Tankane
sveiv og dreiv. Desse underlege Ordi, Mytemåls Ord
som vakna i Elvesong og Vindsus, døyvt ropande, kunde
eg stundom skilja. "Langan Leid!" sagde det. "Bak
fram!" -- Det kann vel au hende at eg hev dorma ei
Stund. Eg hugsar at det liksom med ein Gong hadde
vorti so mykje myrkare i Lufti. Og store blåe Regnhausar
hadde skòti seg upp i Nord og Vest.

 -- So var det Kvina.

Pråmen? -- Nei. Ingin Pråm. Nå; sliks Slag. Hev
ei Sauedrift vadi Kvina i Går, so vèd vel eg ho i Dag,
skulde eg tru.

Kvina er breid her, og eit Grand strid. Men grunn.
Eg skor av meg og brettar Brokebeini upp til langt ovanknès.
Og so ut-i.

Leid Botn. Små rund Rullestein; kvass Bròtstein;
vandt å få Fotfeste. Men eg fær taka meg Tid. Eg
når ikkje Sætisdal i Dag kor-som-er.

Svært for ei Magt Vatne hev, når det gjeng i Straum.
Og med ein Gong tek eg til å sigle. Upp-yvi; mot Straumen;
rivande fort. Eg snur meg; tek Augnefeste i Landl
og samlar mi Kraft; svimre må eg ikkje. Halde seg ti.
Jordi. Feste Augo i Botnen og lata Straum vera Straum!

No djupnar det. Det er Mid-renna, Djupålen. Hu
 -- fælt til Straumdrag. Staven glid ut; Føtane vil etter:
Mannamagt er inginting ... Nett som eg skal gå attlengis
fær eg gjort som ein Rykk på meg og bergar meg
halvt glidande upp på grunnare Vetne. Vassar so i Land
att; vil kvile meg og tenkje meg um.

SIDE: 294

Korleis ei Smaladrift kann koma yvi her? Og det
stundom i Flaumtidi? -- Ja; sumt kjem burt. Heile
Flokkane stundom. Men brulaus ligg Elvi no som i Noæ
Tid. Armod er dyr. Dei tenkjer på det; røder um det;
Mann etter Mann og Feggje etter Feggje. Men det vert
ikkje meir. Kvar for seg er dei for veike; og til å slå
seg i Lag er dei for norske. Og Staten skal leggje Jarnvegar
fram-etter alle Fjordstrendane på Austlande til å
kappfljuge med Eimbåtane. So må Vestlandssauine
blive, dei. Og eg med, kannhende.

Som ein Hegre med lange Bein gjeng eg att og fram
på Elvebarden og tek Augnemål av Djupnir og Straumstyrke.
Ein Stad lenger nede er det djupare og rolegare,
so ein kunde vel symja. Men med Skreppa og Klædi
på Ryggen vart eg vel for tung i Dag.

Sjå der! Eg tenkjer nok det; der ligg Pråmen. På
den galne Sida. Hev det fari Folk her fyrr i Dag? Fant
kannhende? Det er uforsvarlegt å stela Pråmar. Det
kann koste Liv. No kunde det gjerne koma eit Fantefylgje
den andre Vegen. Men nei det slapp du vel. Det
i Går var berre eit Serfelle. Vel er Norig det friaste
Fanteland i Verdi. Men endå skal ein sjeldan sjå deim
når ein treng deim. Då er dei burte, liksom Vénir og
Konstablar.

Å-nei. Me freistar Føtane. Eg bliv kje i Dag. Den
bliv ikkje som hange skal. Eg vassar ut att. Styrer på
skjøns uppetter, halvt imot Straumen; det hjelpte mot
Svimring. Då eg kom til Djupålen gjorde eg Vending
og lét det glide på skjøns halvt nedetter; då fekk
Straumen mindre Magt, og eg kunde betre styre Føtane.
Våt var eg alt so langt som eg var klòvin; Klædi turvte
eg då ikkje lenger bry meg um. Og kóss det no gjekk
til eller ei, yvi kom eg. -- 

 -- Uppi Hytta hev eg laga meg Seng. Reidt upp med
noko Høybòs som låg der etter Heiagjætaren, og ei
gamall turr Uksehud som hekk her på ein Raft; den
brùkar eg til Lakan. Der ligg eg då og freistar Gjætarlive
i Høgheiane best eg kann.

Ja soleis på Lag er det vel. Ute i Fjelle all Dagen;

SIDE: 295

og so heim og skifte Klæde og få seg Mat; og so åt
Sengi, som vel elles er noko mjukare enn denne. Og so
hev han vel alltid noko Lyng eller Vier-Ris til å brenne
der på den Sótsteinen som gjeld for Gruve, so han fær
steikt den Fisken han hev teki um Dagen, og vermt den
Mjølki han hev vori ute og mjølka til Kvelds. Trøytt som
ein Hund legg han seg då, og sovnar midt i Fadervår.

Um han elles hugsar slikt som å lesa til Kvelds. Han
tenkjer vel helst på Smalen sin; og på Udyr som kunde
fara; og på næste Klývsendingi han ventar heimantil med
Mat. Eller på Gjentur. Berghuldrir; for andre vankar
vel sjeldan her.

Eg ligg og vrid meg. Det verkjer i Bein og Bonur
av den harde Lego, men gjev seg for ei Stund når eg
snur på meg. Ute gjeng Elvesusen strid og hard, kyngjande,
stundom skurande, skrapande, med liksom lange,
høge Rop og bråe underlege Skiftingar; det er Fjelle
som syng, Steinheimen som gjev sin store Tone. Sterke
Vindkast kjem hivande og mengjer seg inn, stundom lyftande
og stundom døyvande den ville Song, som stig og
fell liksom Brìmbrak ved Have.

Utanfyri høyrer eg rett som det er Stìg; stundom so
tydeleg at eg berre ventar å sjå Døri gå upp og eitkvart
nifst stinge sitt Bustehovud inn eller eit stort tomt
Gap; ja Gud veit kva eg her kann få sjå; for i Heiane
hev alle Troll heime. Her vert Folkesegni fødd. Gjeng
ein i slike Heiar hugtekin i seg sjølv, og lyder og stirer,
og høyrer og ser alle dulde og drøymde Ting som på
Viddi kann vanke den lange ljose Sùmardag eller den
myrke stormtunge Haustkveld, so vaknar Æventyri og
lagar seg sjølv. På Kveldar som denne kann ein sjå
Gasten; eller høyre Nykken huve etter Lik; men um
Sùmarnatti, når Hùgen lengtar og Blode gjeng, kjem
Huldri inn og sèt seg på Sengkanten og er mjuk og
spak, til dess den øre Drøymaren ser Rova og dei grøne
ville Dyreaugo og slær Kross for seg.

Her, i Vest-Agdir, er då og ein gamall Heim for Song
og Sogu. Det er Heiane som diktar og kved. Ymis
Rikdom veks då av Heiane; Vestmannen avlar der Kjøt

SIDE: 296

og Ull som mest, men Sæbyggjen og Telen Sogur og
Draumar.

Sistpå låg eg der og drøymde sjølv, i ei Ørske midt
imillom Svevn og Feber. Då eg rådde or att var det
myrkt. Ikring Stogo gjekk som eit døyvt Fossebrak;
Regne var komi. Og Kvina skura, skar, skreik. Det var
liksom all Villrædsle i Trollfjell og Gygreheid hadde samla
seg i denne eine lange Tonen. Resten av Natti gjekk eg
uppe, burte og bergtekin i all denne Sjoding og Sus.
Stundom vart eg som eitt med dei løyste Magtir. Ei
halvrædd, vill Glede tok meg. No losnar Verdi; no
fløymer det alt; no driv me til Havs; lat drive!

V.

Det er Dag att.

I tett Skodde tek eg meg fram frå Varde til Varde,
yvi Rindar og Rustir og Rant og Rygg, inn-etter og uppetter.
Elvesusen veiknar og kjem burt. Det vert stilt,
reint stilt, her upp-i Skyheimen.

Di høgre eg stig, di lettare det gjeng. Framfyri meg
ljosnar det smått etter kvart, og rett som det er stend
eg på ei Høgd i klår Dag og ser yvi Moar og Myrar
langt inn-yvi -- åt Sætisdal.

No gjeng det av seg sjølv. Leidi ligg greid, og det
hallar undan. Store Flòtir og Slåttir breider seg kvar
eg ser. Her gror Grase sjølvo-seg; Sæbyggjen kann
berre slå og bera i Kjelm. Gilde Gardar kunde han
byggje seg her på desse Flæune; men som Bonden vår
elles hev han eit Kall på seg til å dyrke upp Prærien;
og so lyt dei norske Myrane liggje.

Der hev eg den fyrste Sæterbui. Lutande stend ho;
vesall og grå. Gud signe ho; det er rart likevel å koma
til Folk att.

Inn-i det vesle Sèle stullar eit Kvende; ho er åt med
Holke-Kinna; skal få seg Smør. Her er smått, og ikkje
rart Stell. Men eg gløymer alt slikt. Eg er i Sætisdal;

Råde or: "komme til Bevidsthed".

SIDE: 297

og det tek til å liksom syngje ikring meg. Denne Kjeringi
her, stilsleg og helst stusleg, men æventyrklædd
midt i sitt Kvardags Stræv, og finsleg og faktegreid med
all si Armod, er meg som eit Dikt; og når ho talar til
meg er det Edda-Klang og Stevtone.

Snart logar det på den ørvesle Gruva, og ein litin
Kaffi-Kjêl, svart som han var or Fyndeheimen, heng yvi
Elden på sin vesle Tre-Skjerding fyrr eg sjølv det trur.
For stilslegt som alt gjeng fær ho det likevel frå Hendane.
Ein roleg litin Samtale fører ho til Tidkort, men
samstundes so at ho fær Greide på meg; og eg fær vìta
slikt som eg treng, når eg dette Årsens Bìl kjem ukjend
til Sætisdal. Ho tykkjer det er kaldlegt som eg hev fari;
eg måtte kje ha teki ut i slikt eit Vêr. Hadde eg vori
meir fjellkunnig, so hadde eg kje fari soleis.

Mannen kjem heim frå Slåtta. Han hev sétt ein
Framandkar koma inn av Heidi og må vìta kven det
kann vera, og kva Ærend han fer i. So segjer og god
Folkeskikk til, at ein skal vera farande Mann til Rettleiding
um ein kann. Han au er noko tuslin, og liksom
slitin. Det er vel Smågards Folk og knappe Kår; men
der er kje noko å høyre um slikt; og snart sìt me kring
Kaffien og god-røder alle. Eg er som heime her; kjenner
min eigin Bygdeskikk att i mest alt, liksom eg kjenner
Heimemåle mitt i det mykje rikare og finare Måle som
desse talar.

I Utid er eg komin til Sætisdal, segjer dei; mest alt
Folk ligg i Heidi enno, so det er knapt korkje Mat eller
Mjølk å få nokon Stad. Men eit Par Gardar nemner
dei, der eg kann vente å finne Folk og Stell; og serleg
må eg då ikkje gløyme Gunnar Drengsson på
Ose. -- 

 -- Høgtidsamt var det å nå i Skogen att, den myrke,
blåe Barskogen, som for Mannen frå det skogsnaude
Vestland er Æventyrheimen sjølv, draumfull og dragande.
Og nett i det same braut ei raud varm Kveldingssol fram
og lagde ei ny Hildring yvi Æventyre. Og so trast etter,
då eg kom fram på Fjellbruni, der det opnar seg til

Fy(r)ndeheimen: "Oldtiden".

SIDE: 298

Dals, lét Skogen seg upp for eit Bilæte som eg skulde
ha drøymt det fram sjølv. På ein grøn litin Vang eit
brunt liti Sèl; og fram-fyri Selsdøri Geitar som slikka Salt
og nippa Gras og spratt av Liv, godmekrande; og Killingar
som leika og sprang, og lengst framme, som på Vakt.
Bukkefar sjølv stor og blå, hornstaut og skjeggfager; men
i Sèlsdøri stod, rak og fri og lett, klædd som Prinsessa i
ein Barnedraum, den unge Budeigja med Mjølkebytta.

Eg stana forglimd og fortryllt; hekk det rett ihop?
Torde eg våge meg der upp? -- Då slokna det i Lufti.
Soli seig. Blåe Tonar lagde seg yvi Skog og Ås. Den
vesle Huldredraumen seig inn i Skuggar. Eg laut nok
drive på. Men no visste eg, at eg var komin til Sætisdal.

Um eit liti Bìl blenkte det i Otri. -- 

 -- Kvelden etter sìt eg i Ljòrestogo hjå Gunnar Drengsson
på Ose.

Langelden brenn frisk på Gruva midt etter Golve.
Ein Leik av Ljos og Skuggar blakrar gjenom Skålen og
legg Liv yvi alt. Midt ned-gjenom Rome, der Bilæte
samlar seg, er sterkt, rikt skiftande Ljos; attanfyri leikar
Skuggar og Halvskuggar til og frå, so Veggir og Veggbenkir
stundom stig fram og stundom glid burt; og uppunder
Mønsåsen strider Lògeljose med Myrkre og den
kvervande Røykkrullen på ein underleg trollsk Måte.
Kvende gjeng ut og inn med sitt huslege Stell, eller ser
til Elden; det lyser med Fargar og Sylv; og fint og vyrdeleg
fører dei seg, staute og lette som dei der sviv, med
dette Gongelage som sermerkjer Sætisdals Kvendi. Ei av
deim hugtryller meg reint. Noko so høgbòri såg eg aldri
som dette bleike, men sterke og fagre Andlit til ein
Skapnad so yndefull og so stolt; enno veks i Sætisdal
Hovdingar og Hovdingdøtrar.

På ein annnan Måte fordrøymd ser eg på Kara,ne, dei
Sætisdals Drengir som dei stig meg i Mot, høge ljose,
rolege, med kvasse bråe Augo, i denne hèrmannslegstaute
og barnsleg staselege Dølebunaden, den dei hev laga seg
etter ei hollandsk Mundering, trur eg: ermekvit, bringebreid
med Rosesaum og Lekkjur og Sylvsmed-arbeid frå
ei kunstgladare Tid, og med desse modige høge Hattar til

SIDE: 299

Krone og Sigersong yvi heile Skapnaden, som i djerv
Sjølvglede klæd seg fram utan Dent eller Tilgjerdsle i all
si rake breide Kraft; og "Kar" sèt seg um for meg til
"Heros". Eit anna Ord sviv meg: "Ariar". Eg hev
ein Gong høyrt eller sétt, at i Sætisdal lìver det enno
reint, det ariske Slag, dette Hèrvinnarfolke som ein Gong
tok Verdi. Ja til Hèrmennar kunde dei sjå ut. Må dei
forkomast no, då dei ikkje fær slåst lenger, utan ender
og då med Kniven i eit Gjestebòd? Er det sant at dei
lite duger til Arbeid og alt som denne Tidi krev av klok
Rekning og seig Trott ... Hu nei; ikkje slike Tankar i
Kveld.

Samrøda gjeng lett og fritt og med stort Liv. Eg gjev
serleg Gaum etter Husbonden, Gunnar Drengsson sjølv,
ein aldrande, fin Mann, Hovding av det gamle Slage,
Bonde og Døl i alt, med eit klårt, fint "ariskt" Andlit,
roleg og greid, utan Bråk; stødt og lett fører han Samrøda,
med ein Kunst som eg kjenner att frå gode Bondehus
vestanfrå, men knapt hev funni nokon Stad so fullkomin
og fin; alle fær vera med og alle kjenner seg frie,
men er bundne og styrde av den gode Tonen, so at inkje
uhøvelegt eller uhuglegt fær ovre seg. Og endå var det
i Kveld både Dalafolk og Utmennar samla.

Dei tala og fortalde; kvar sitt. No hugsar eg berre
ein ung Døl som fortalde so godt, at alle meir og meir
tagna og berre høyrde på honom. Frå ei Byferd han
nett var heimkomin av gleid han inn i ei Ættesogu, som
i mangt kunde minne um det gamle Island, men som var
frå øvre Sætisdal og no. Det gjekk um Svik i Kjærleik,
og Sorg og Hemn, og Drykk og Dråp og Villskap; det
var eit Bilæte med sterkare Fargar enn me no er vane
med. Men eg gløymde Sogo for Sogumannen. Det var
den beste Forteljaren eg hev høyrt. Roleg som han sat
der var han heilt med i det han fortalde, og skifte Lìtir
og Augnebragd og Målføring etter Skiftingane i Sogo.
Det var nynorsk Sogustil rein og fast; den gamle Klang
og Fynd, med dette nyare Drag av mjukare Kjensle, Songtonen.
Og Måle smøygde og bøygde seg um Tanken
ledugt og lett, med ein Rikdom som alltid fann rette Orde.

SIDE: 300

Tekin og modlaus sat eg og høyrde på. Det var her
ein skulde lære norsk Stil; og so hadde eg gjengi burt
mine beste Læreår ute i den store Stilrøra. -- 

Då det leid til Legu-Tid vart eg fylgd inn i eit Gjestekammers
i det nye Heimehuse. Her var alt romslegt og
fint og godt stelt. Men det var so utan Samanheng med
alt det eg no kom ifrå, at eg var ute or Sætisdal med
ein Gong. Og langt burtanum alle Heiar.

SIDE: 301

Kvæde.

Diktarbøn.

 Til deg, du strenge Songmøy,
 av Naudi eg ropar og bed;
 det er då du som ein Gong
 hev gjort meg til Versesmed.

 Ja høyr meg, du som ein Gong
 til Versesmed hev meg gjort!
 -- for alle dei andre Gudar,
 dei vyrder meg ikkje stort.

 Alle dei andre Gudar,
 dei lær åt mi Diktar-Sut.
 Du høyre meg, høge Songmøy!
 Eg er då din eigin Gut.

 Høyr meg, når Hùgen dovnar,
 og Versi flyt seigt som Lim!
 Send Ord meg som sprett og dansar,
 og send meg gode Rim!

 Tidt Ordi tek sig ut som
 ein Borgar-Eksersis;
 dei kann ikkje halde Lina,
 men vinglar på alle Vis.

SIDE: 302

 Du lære dei Trolli danse
 i lette Radir av Stad,
 og Rim å smelle og klinge,
 so det vert seljande Kvad!

 Det er mi Bøn, du herlege!
 den Bøni eg kvar Dag bed.
 Høyr meg og hjelp meg, du som
 hev gjort meg til Versesmed!

 Høyr meg og hjelp meg, du som
 til Versesmed hev meg gjort!
 -- for alle dei andre Gudar,
 dei vyrder meg ikkje stort.

Sveinkall-Minne.

I. Ung Glede.

Å, -- då eg er frå alle Sutir fri!
So glad eg er at mest eg kunde gråte;
det er so yvi Mål og yvi Måte:
at du er mi! du, du for all Tid mi!
vil fylgje meg igjenom Storm og Strid!
Å seg meg ein Gong til det dyre Orde!
Å, kjæraste, so sæl du no meg gjorde!

No ljosnar alt; no kjem den glade Tid;
no sprett og livnar alle, alle Blomar;
no vert det blått og blankt og Sol og Sùmar;
for du er mi! Du, du for all Tid mi!
Vil fylgje meg igjenom Sut og Strid!
Å seg meg ein Gong til det dyre Orde!
Å, kjæraste, so sæl du no meg gjorde!

SIDE: 303

II. Stor Stund.

Ho stod der med eit Eple i si vesle kvite Hand
og glytte til meg løynskt att-yvi Herdi
og smilte lystigt: kom, Gut, og tak det, um du kann!
Og eg var ikkje lengi um Ferdi.
Ja var ung Eva slik å sjå hin Gong i Eden-Gard,
då skal ein ikkje undrast på vår stakkars fyrste Far;
det gjeng so alle Dagar her i Verdi.

III. Mange År etter.

 Her er det. Her eg meg atter finn.
 Det kjem meg alt so nære.
 Det vaknar varmt inn-i Hùgen min
 som Dåm av Rosur svære.
 Eg høyrer Stìg som av Foten din,
 du hjartans, hjartans kjære!

 Ja upp-att bryt denne sæle Brand
 av Minne såre og søte.
 Kvar Stein og Tuve er snart i Stand
 meg gamle Mann å grøte.
 Her Selja stend. Tru ho minnast kann
 det fyrste rare Møte?

 Der Huse ligg i sin gamle Stil;
 dit eg so gjerne farta;
 der attum, under den høge Pil,
 der tidt eg med deg garta.
 Eg hugsar so denne unge Smil
 som tok mit heile Hjarta.

 Hit kom du ein Gong som skræmde Hind
 med Augo rædde og stille
 og trøytt deg gøymde i Armen min
 og sukka: oss gjeng det ille.
 Og Tåra rann på ditt bleike Kinn,
 av di han Far ikkje vilde.

SIDE: 304

 Men i den lauvsvale Bekkje-Lid
 me fekk oss stundom gøyme;
 der kvarv so altfor fort vår gode Tid;
 der var det godt å drøyme.
 Der sælt me kvilte. Der var du mi.
 Det kann eg aldri gløyme.

 Eg ser deg vel; du var ingi lik;
 du var den einaste eine.
 Du gav meg heilt og utan Svik
 ditt unge Hjarta, det reine.
 Og enno gjer du meg sæl og rik,
 der kring eg tuslar åleine.

 Frå ljost til leidt det snart seg snur.
 Eg laut på Videvanke;
 og sidan gjeng eg tyngd og stur
 fram gjenom Tidine kranke.
 Men all Tid er du mi Hjartans Brur
 og vert min siste Tanke.

Olav frå Brurebråt.

 Å Olav frå Brurebråt
 fram for si Gjente skrid:
 å hu deg og hei på ein Laurdagskveld!
 no reider du Kvila di.
 Hei! Bryllaup til Mikilsmess.

 Til svara Turid,
 ho vart so heit i Kinn:
 Kvila er reidd, men aldri for deg;
 no ventar eg Guten min!
 Hei! Bryllaup til Mikilsmess.

SIDE: 305

 Og Olav frå Brurebråt
 han var no like sæl.
 Gjekk etter Rein på høgaste Fjell;
 der slo han seg ihel.
 Hei! Bryllaup til Mikilsmess.

Ufager.

 Vårherre veit kvi han Livsdag gav meg;
 dei held då alle so lite av meg.
 Vårherre veit kvi eg Liv skuld' få;
 d'er lite nok dei meg idest sjå.

 Når Signe kjem vert det Leik og Gaman,
 og glade Gutane dreg seg saman.
 Kjem eg åleine og sèt meg ned -- :
 "men snilde deg, er kje Signe med?"

 På Kyrkjevegen gjeng glade Flokkar;
 eg tidast eine den Stìgen tråkkar.
 Framum meg stryk dei i store Lag:
 "ho Signe kjem no vel og i Dag?"

 Kaldt er kvart Auga som mot meg vender;
 på Signe ser dei og Augo brenner.
 Til Signe smiler dei varmt og kjært;
 sjå blidt på meg, det var aldri verdt.

 Han Vidkunn kom her so tidt um Kvelden
 og sat og svalla med meg ved Elden;
 det var so blidsleg og snild ein Kar,
 han spurde aldri kvar Signe var.

 Eg gjekk og undrast, og Hjarta banka:
 var det for mi Skuld at her han vanka?
 Eg tenkte lite det vøre Råd;
 men Herre Gud, den som kunde 'n få!

SIDE: 306

 Eg grét so tidt når eg sat åleine,
 og bad og ynskte dette eine, eine.
 Ein Kveld han fridde -- til Signe, ja;
 strauk so sin Veg til Amerika.

 Å Herregud, her er kaldt i Verdi;
 og lang er Leidi, og tung er Ferdi.
 Ja tung er Ferdi forutan Lag,
 med Sut og Saknad til kvar ein Dag.

 Men tagall fær ein den Suti bera
 og låtst som inginting skulde vera.
 Eg tagall dreg på mi såre Sut,
 til dess dei ber meg åt Gravi ut.

Gamall.

Dei ventar på at eg snart skal døy;
dei veit eg må til; alt Kjøt er som Høy.

I hjarteleg Ro dei ikring meg gjeng:
"han ligg no snart i si siste Seng."

Dei undrast kvar Morgon når upp eg stend:
"sjå! Gamlingen krabbar på Føtane enn!"

Dei undrast kvar Kveld når eg legg meg ned;
"sjå! Jamenn livde 'n den Dagen med!"

Og talar dei til meg, då er det som so:
"å jamenn, Pål, vert du gamall no."

Dermed hastar dei kvar sin Veg;
hev Inkje å samrådast um med meg.

Um ikkje eg enno i Jordi er gøymd,
eg er i Røyndi båd' dåin og gløymd.

SIDE: 307

Og når eg sloknar ein Haust eller Vår,
det vil ikkje falle ei einaste Tår.

Dei drikk seg ein Rus i den Likferdsgard,
og reknar etter kor gamall eg var.

Røder so sidan i Ro um sitt,
ferduge både med meg og mitt.

 -- Å kunde eg lure deim kvar og ein
og verte so gamall som Mose på Stein!

So ynskte eg stundom med Harm i Sjæl;
men meir og meir vert eg like sæl.

Sjølv ventar eg på at snart eg skal døy;
eg veit eg må til; alt Kjøt er som Høy.

Men eitt eg hugsar som gjev meg Fred:
dei eldest med Tidi, dei unge med.

Og Mannen som gjeng der so fast og fjong,
han fær au lære å lute eingong.

Alle desse som gløymer meg,
lyt fyrr dei veit Ord av den same Veg.

Og kvi skal eg syte? Eg ser og veit:
ein vinn ikkje meir i Verdi enn eitt.

Ein baskar og flaksar upp og ned;
det ein vinn til Slutt, er det einaste: Fred.

Og når ein trøytnar i Arm og Fot,
Kvila fær ein alt mindre imot.

Og sig ein sistpå heilt-upp i Kne,
so vil ein berre det einaste: Fred.

SIDE: 308

Live er tungt, Live er stridt;
sæl er den som hev gjort sitt.

Barne græt når det skal til Ro;
men Svevnen kjem, og Svevnen er god.

For seint.

Ein Udåd hadde den Arming gjort,
ei Synd uhugleg og fæl;
no låg han og vreid seg rædd og sjuk
og harma seg mest ihel.

Håre hans tufsa seg svart og vått
fram i Augo og Augnakvarm;
Neven var knytt som i Sìnedrått
tett inn mot den kvævde Barm.

Han reiste seg upp og han seig ihop;
det skreik og det skar i hans Sjæl;
han såg ikkje Utveg; han såg ikkje Råd;
han vart galin; han kjende det vel.

På Kniven han stirde; so blank den skein,
so roleg, so rein, so god;
han skalv; han beit sine Tennar ihop ...
og so spratt det, hans unge Blod.

Det kvisla og risla, det gaus og rann;
han låg der valin og kvit;
torde kje tenkje, torde kje sjå;
det stod stilt både Hugs og Vit.

Då kjende han Dauden sigande seint
som ei Skodd um Hjarta hans inn ...
fram valt som eit Uvêr, eit rullande Hav
av Rædsle og Natt i hans Sinn.

SIDE: 309

Han lyfte seg kvit på skjelvande Arm;
Augo stod stive og store:
"Herre Gud Fader i Himilrik',
kva var det, kva var det eg gjorde?"

Han seig ned-yvi si valne Hand:
"kva hev eg Usæling gjort?
Enno var Live mitt sterkt og ungt;
det skulde vaksi seg stort" ...

Til Bringa treiv han seg kald og rædd;
han vilde stogge sitt Blod;
"hjelp meg, hjelp meg ... du hjelpe meg, Gud!
eg kann ikkje døy burt no" ...

Augo dimdest; Munnen vart blå;
han skalv i siste Naud;
so seig han i Golve stiv og tung,
rette seg ut og var daud.

Manndom.

 Her stend me på ei Øydeheid;
 Skodda driv kald ikring.
 Og ikkje veit me Veg hell Leid
 hell nokon Verdsens Ting.
 Men liggje her og frjose burt,
 det var no meir enn Skam;
 og difor, veit me enn kje stort,
 me veit at me må fram.

 Me veit at som me stend i Dag,
 me hev det ikkje godt.
 Her vantar mest av alle Slag,
 og her er surt og rått.
 D'er vìtlaust slå seg her til Ro
 ikring sin siste Dram;
 vel tyngjer Býrd og klember Sko;
 men, kjære, me må fram.

SIDE: 310

 Det vert visst tungfør Ferdabolk;
 Vegen er lang og stygg.
 Men at me ein Gong kjem til Folk, -- 
 på den Ting er eg trygg.
 Frå Høgheid bèr det ned i Lid;
 der leikar Bukk og Lamb;
 so når me Bygdi ljos og frid,
 når berre me held fram.

 Men Vegen? -- Å, me finn nok Veg.
 Me veit kvar me hev nord.
 Og Hùg og Lengt og Leiting dreg
 oss inn på Stìg og Spor.
 Me etter Vìte Leidi held;
 det bergar langt, so Skam! -- 
 So vinn me ned frå Bré og Fjell,
 so visst som me held fram.

 Det vìtlaust er, de vel forstend,
 å gje' seg yvi her.
 Der nede ligger Mannheims Grend
 med Bø i Bø og lær;
 der nede ligger Mannheims Bygd
 med Ljos og Drust og Dramb;
 i Veg me legg med Mod og Trygd;
 me veit at me må fram.

Heimhùg.

 Gunnar frå Lidarende
 var dømd or Lande ut.
 Stod på siste Leite og såg
 heim-att i Harm og Sut.
 Lidir og Høgdir steig og seig
 i vaknande Morgonglans;
 og der under Ås i tryggaste Livd
 låg grønkande Garden hans.

SIDE: 311

 Fager, kvad han, er Lidi;
 aldri eg såg ho slik.
 Engine tøygjer seg grøne
 upp frå den blanke Vik;
 trygt seg breider det gamle Tun;
 av Ljoren stig Røyken blå;
 og Soli skin yvi Bròt og Brun;
 eg kann ikkje fara ifrå.

 Augo Stråleskimt sende
 som Sol gjenom Morgon-Eim;
 Gunnar frå Lidarende
 heilhùga snudde heim.
 Fram han fegin til Tuns seg vann;
 der løyste han Klývi av.
 Då mylte Hallgerd ved Svalgangs-Stav:
 "No ser eg ein fallin Mann!" -- 

 -- Trettan Måneskifte
 sat Gunnar heime i Ro.
 Fjortande Måneskifte
 låg han bleik i sitt Blod.
 Stilt under Ås på Lidarend' Gard
 seg reiste Haugen hans grå;
 den skulde han aldri fara ifrå;
 for all Tid han heime var.

Lande vårt.

I.

 Gud signe Norigs Land,
 kvar Heim, kvar Dal og Strand,
 kvar Lund og Lid!
 Han lat' det aldri døy,
 han verje Bygd og Øy,
 han verje Mann og Møy
 til ævug Tid!

SIDE: 312

 Me fekk det høgt og fritt,
 me fekk det vent og vidt
 med Hav og Fjell.
 Det stend so trygt og godt,
 det stend so reint og blått
 rett som eit Gudeslott
 med Solskins-Tjeld.

 Det er vår Elsk på Jord,
 det er vårt beste Ord,
 vår Trivd og Trygd.
 Storfrægdarmenn dei var
 som fram til oss det bar;
 det er vår Ættargard
 til Fridom bygd.

 Stort Arbeid ned er lagt
 til Landsens Fred og Magt
 frå Tid til Tid.
 Det kosta tusund År
 i Kav frå Vår til Vår,
 i Strid so tung og sår,
 fyrr me vart fri.

 Her ligg dei Grav i Grav
 frå Heid og ned i Hav
 som stridde so.
 Gud sign' kvar ærleg Svein
 som søv der under Stein;
 Gud sign' deim kvar og ein,
 der dei er no.

 Men Lande dei hev rudt,
 det vil me verja trutt
 til siste Stund.
 Vår Elsk og beste Agt,
 vårt Liv og all vår Magt
 skal vera Norigs Vakt
 til siste Stund.

SIDE: 313

 I Kjærleik varm og mild
 me legg vår Vilje til;
 då ber det fram.
 Då fær det bløme blidt,
 då fær det spyrjast vidt
 og alltid stande fritt
 for Naud og Skam.

 Her stig det stort og blått,
 vårt fagre Heimlands Slott
 med Tind og Tårn.
 Og som det ervdest ned
 meir heimkjært Led for Led,
 det byggjast skal i Fred
 åt våre Born.

II.

 So lang ei Tid,
 so lang ein Strid;
 og enno stend me midt der-i!
 Men utan Sut
 den norske Gut
 vil halde Striden ut.

 Det hev me lært
 er Møda verdt
 å stri' for det som vart oss kjært.
 Og Mann for Mann
 me segja kann:
 me elskar dette Land.

 Knapp Grøde bar
 vår norske Gard;
 men Heim er Heim, kor trong han var.
 For heimlaus Sjæl
 og Framandtræl
 vart Verdi altfor fæl.

SIDE: 314

 Og er det smått,
 og gjeng det trått,
 so skal me endå få det godt;
 frå Dag til Dag
 i småe Slag
 me vinn oss fram i Lag.

 Det vert nok stridt;
 men litt um litt
 det gjeng, når kvar vil gjera sitt.
 Tek kvar og ein
 sin vesle Stein,
 er snart vår Åker rein.

 So lang ei Tid,
 so lang ein Strid;
 og endå lenger skal han bli!
 Men urædd stend
 i By og Grend
 ei Vakt av norske Menn.

Solbøn.

 Kom med Liv og lange Dagar,
 Liv for Lund og logne Ås,
 Liv for Eng og Skog og Hagar,
 herlege Gud Helios!
 Høgtid gild me då deg lagar,
 herlege Gud Helios!

 Kom med Glans um Tun og Tindar,
 Solgull skirt på Sjø og Foss,
 Sus av milde Sunnanvindar,
 herlege Gud Helios!
 Bløming blid på Rygg og Rindar,
 herlege Gud Helios!

SIDE: 315

 Kom med Vår og solrik Sùmar,
 Fugledans i Krok og Kross,
 Kvitring, Bræking, Bjølle-Omar,
 herlege Gud Helios!
 Leik og Låt og linne Ljomar,
 herlege Gud Helios!

 Kom med Liv og lange Dagar,
 Liv for Lund og Fjell og Foss;
 Høgtid gild me då deg lagar,
 herlege Gud Helios,
 Helg for deg i Hòv og Hagar,
 herlege Gud Helios!

Strid for Fred.

 Ja lat oss stride,
 og lat oss tru,
 og byggje med Tankar
 ei Bivre-Bru
 til den heilage, høge Framtid!

 Me lìver midt i
 ei Villmanns-Tid
 med blinkande Knivar
 og Nevestrid;
 og Live er som ein Bloddraum.

 Men vìta skal me
 og vone visst,
 at Ånd må vinne
 på Troll til sist,
 og Vìt på den Varge Villskap.

 So lat oss tru
 og stride som Menn!
 For Trui er,
 som det skrìvi stend,
 den Magt som vinner på Verdi.

SIDE: 316

Anarkistsong.

Nei, handkvite Herrar! De gildt kann prala
med Ordi fagre som klingar.
Men oss imillom skal Kniven tala,
den Dag då Verdi ho svingar.
Og alt som svalt og som grét og døydde,
og alt som under dykk ned de øydde
 stig fram i Lag
 og gjeng til Slag
den Dag då Verdi ho svingar.

Høgt stiger eit Rop som når Nykken ropar,
og drepin Mann under Tufti;
og Verdi vert svart av dei harme Hopar,
og det gjeng Havbrak i Lufti.
De rædde rømer av rike Salar
og søkjer Gøymsle i Berg og Dalar
 og bed um Ro,
 og sig i Blod;
og det gjeng Havbrak i Lufti.

De liter på det at me tagde lengi
og er so tòllege og seine.
De kyter til Gud; han skal setja Stengje
og verja dei rike og dei reine.
Men Ramnar skratar og skrik i Lufti;
og Menn seg sankar i Uvêrskufte;
 og hadde de
 kvar Avgud med,
so held me Domedag åleine.

Ein Umstøytar.

 Sogo, sagd um mange
 Menn det stend Segn og Sol av,
 rister eg her i Rad og Rim
 um den heilage Olav.

SIDE: 317

 Viking og vonde Blotmann
 ut han or Villskap fria;
 lærde deim lyde kvite Krist
 og den milde Maria.

 Soli sunnan kveiktest
 linnt yvi Sjø og Strendar;
 Blokkur og Blomar livna fram
 under dei blåe Fennar.

 Troll og Tussar tunge
 sterk i Stein han støytte;
 rått og ròti med Rot han reiv;
 Hardhug i Blod han bløytte.

 Gamle Gudar ramla;
 reint han Rome sopa,
 nøydde gamle Norig inn
 i det unge Europa.

 Folke sveik sin Drottin,
 dreiv han or Landeviste;
 drap han og søkte i femhundrad År
 Råd og Hjelp ved hans Kiste.

Ved Ole Bulls Grav.

Stilt som ei Susing det flyg og flyr
gjenom Dalen roleg og trong:
her slokna eit lysande Æventyr;
her døydde ein dårande Song.
Viking han fór på Havsens Straum,
ligg no på Tilja stiv;
men Verdi skalv i hans Toneflaum,
og Norigs djervaste Ungdomsdraum
blenkte gjenom hans Liv.

SIDE: 318

Fager var Guten, stortenkt til Sinns,
meir enn ein Spelemann;
aldri såg du stautare Prins
vinne gildare Land.
Lagde til Havs ei regntung Nott,
Draugar spotta og song;
han strauk upp med ein Huldreslått;
såg all Verdi i Gråt og Lått
for sin Fot med ein einaste Gong.

Fór gjenom Heimen på Havstraum salt;
stod med ein Smil på Tilje:
Norig, hans Land, skulde eige alt,
so var hans varme Vilje.
Lange, æventyrstore År
lettleg bar han, den Guten;
Sylvglans tok vel hans rike Hår,
men Augo var som ein solmild Vår,
strålande sælt til Sluten.

Ned han seig i ung Norigs Famn;
kviler der blidt i Ro;
Sogo og Segni hev teki hans Namn;
æveleg lìver han no.
Stort han våga og stort hann vann,
det er eit sannsagt Ord;
aldri såg me djervare Mann
leggje ut til å vinne Land;
hugheilt me nemner han stor.

Minnekvæde

 (yvi Nordlendingen Karl Johan Nilsen).

 Med alle sine gode Venir
 han stod nok eine på Jord.
 Åleine som bøygde Villbjørk
 på Fjellmoen vid og stor.

SIDE: 319

 Og Skyine dreiv upp-yvi,
 og det lo i den svarte Tjørn;
 men rundt på aude Viddir
 gjekk Rev og raggut Bjørn.

 Som strålande Dogg i Soli
 hans Tankar glitra og lo.
 I stride, ruskande Stormar
 han skok seg og skalv, men stod.
 Visst ofte han fælin klora
 etter Feste på Kollen grå
 og bøygde seg tungt i Stormen,
 um ingin slikt kunde sjå.

 Men gjenom farande Tidir
 bryt Stormen seg større Veg.
 Og i dei lange Nætar
 på Røtane Frosten gneg.
 Og fyrr det nokon tenkjer
 glid Bjørki av Kollen stilt
 og sig med Sukk gjenom Greinir
 i Djuve djupt og villt.

 Det er ei Kvardags Sogu,
 men ho gjeng med mykin Gråt.
 Ho gjeng som Dynjing um Strendar,
 som Sus i Natti våt.
 Det er ei Kvardags Sogu,
 tidt høyrd i By og Grend;
 men Livsens djupe Jammer
 stig syrgjeleg fram i den.

Ivar Åsen.

 Trøytt når Soli ho gjeng i Hav
 Stridsmann søkjer sitt Svæve;
 sæl no søv under Hovudstav
 Ivar Åsen hin gjæve.
 Minne vakjer ved denne Grav
 i all Æve.

SIDE: 320

 Lang var Dagen og Vinna vand;
 djup var Grunnen å grava;
 alt låg ned-velt i Aur og Sand;
 tungt måtte Mannen kava,
 fyrr han nådde det me og han
 vilde hava.

 Ram han rudde i Yrde stygt,
 reiv både Rot og Runnar,
 alt til dess han fekk Huse bygt
 nett på dei gamle Grunnar.
 Der skal det stå i Tidine trygt
 millom Lundar.

 Der skal Symra um Veggen gro,
 Symra og alle Blomar;
 der gjeng Ervingen traust og god,
 vyrk både Vinter og Sùmar.
 Men millom Blåberg i Solfalls-Ro
 Songen ljomar.

 Song um Heimen der Hùgen er fest,
 dit den trøytte vil skunde;
 Heimen der Barne seg hyggjer best,
 og der Gamling vil blunde,
 dit me alle, i Aust eller Vest,
 stødt må stunde.

 Heimen er tufta på godan Grunn;
 kom lat oss heil honom byggje!
 Høg skal han lyse i vene Lund;
 trufast me skal honom tryggje,
 at han kan til vår siste Stund
 um oss hyggje.

 Heimen er tufta ved godan Manns
 Strid gjenom Møda og Æra;
 yvi oss enn sviv Anden hans,
 ser kva no me vil gjera.
 Gjev han alltid må glad sitt Lands
 Gardvord vera!

SIDE: 321

Magt.

 Av lovlaus Magt mot svorin Rett
 i Aust ein Dom er sagd.
 Med Finlands Lov den finske Ætt
 er under Valdshand lagd.
 Si Liding bar med hugsterkt Tòl
 Suomi, den bleike Møy;
 no skal med Finlands fagre Mål
 Suomi, Suomi døy.

 Av stålklædd Magt mot Eid og Ord
 i Sud ein Dom er dømd.
 Framande trampar Danmarks Jord
 og reknar seg det til Sømd.
 Alt Folke kved av Hug og Sål
 Songar um Sælands Øy;
 no skal med Danmarks fagre Mål
 Danmark i Slesvig døy.

 Av Framandmagt mot Vìt og Von
 i Nord er Rangvisa sett:
 heimlaus i Hus gjeng Husens Son,
 og andre nyt hans Rett.
 Han dyrka Lande tusund År
 og Vord og Verje var;
 no gjeng han her i Armodskår
 Dreng på sin eigin Gard.

 På Tap det gjeng med Arven hans
 frå Velmagtstidi gjæv;
 der er kje att av fordoms Glans
 kò nokre gamle Brev.
 Frå Framand-Ætti Garden vann
 vart allting øydt og snøydt;
 sumt rana vart, og ymist brann,
 og mykje ned er røytt.

(ik)kje kò: "ikkûn".

SIDE: 322

 Men Framand-Ætti veks seg rund
 på denne gode Gard.
 Og no me hev på Norigs Grunn
 heilt-upp ein litin Tsar.
 Han segjer Domen kald som Stål
 -- det skjelver Mann og Møy -- :
 no skal med Norigs fagre Mål
 Norig i Norig døy.

 Eg veit kje um mit Heimefolk
 som Sonen etter Far
 skal få sin nye Sogu-Bolk
 her på den gamle Gard,
 hell um det gløymt skal folne ned
 som Gras på gløymde Øy;
 eg berre veit, at skal det døy,
 so vil eg døy med det.

Asram.

Eg Asram, Skalden, fylgde Herrens Ord
og vandra um i Lande
og såg kva Folke tok seg til;
og eg såg;
og mi Sjæl vart til eit Sår i mitt Liv;
ja eit Sår som bløder og aldri grøder
vart mi Sjæl;
for eg såg, at Folke må døy;
og der er ingin som frelser.

Sine Fedrar og sin Fedra Gud hev det gløymt;
når han vert nemnd spotter det og segjer:
kven er han?
Vil han òg vera ein Gud?
Er der andre Gudar
enn Gudane åt Kanån og Edom?

SIDE: 323

Og seg sjølv hev det gløymt,
og sine Skikkar og si Lov;
og kven skulde då frelse?
For det lær åt sine gamle Skikkar og segjer:
me er ikkje Gjætarar.

Mose veks på dei gamle Altar;
og Rev og Mård hev Hòlur der,
og Øle og Orm bur millom Steinane.
Men Profetane frå Filisterland og Edom
høyrer Folke på;
og for deira Gudar vigjer det Altar og Lundar,
og ber Offer til deim;
og Mannen tek Ervesylv or Skåp,
og Kona dreg Fingergull av Hand,
og alt ber dei saman til dei framande,
at dei kann få vera med hjå deim,
og sitja til Bords i deira Gilde.

Dette såg eg; og eg sagde:
sandeleg, Herrens Domar kjem;
og kven vil då frelse dette Folke,
som eg elskar?

Mi Sjæl grét,
og hjartetyngd kvad eg:
Reis deg, Herre, i ditt Velde!
Send din Eld og brenn ut
alt det rotne i Folke ditt;
og send dine Toresteinar,
og opna Himil-Slusune,
at ein ny Flaum kann koma
og skylja det vonde burt;
men um det er berre eg og mitt Hus
som enno trur ditt Ord,
so frels meg og mitt Hus,
og reis deg sidan av meg eitt nytt Folk,
som du reiste Israel av Jakobs Lendar!

SIDE: 324

Men Herrens Ord kom til Profeten;
og Herren sagde:
gakk upp til ditt Hus,
til dine Sønir og dine Kvende!
Og Asram reis upp og gjekk til sitt Hus.
Men då han såg Huse,
og Lunden ovanum,
då var Kvendi hans der
og Sønine;
og dei hadde reist eit Altar;
og dei ofra på Altare,
og dansa og heldt Gjestebod;
og då han kom nære inntil,
høyrde han at dei song
og ropa med framande Ord
til framande Gudar.
Og dei var prydde med kanånitisk Stas,
og hadde fengi Prestar og Dansarar
frå Tyrus og frå Sidon.

Då seig Profeten åt Marki
bleik som Fal.
Og han reiste seg og rømde til Skogs,
og kasta seg på Jordi
og ropa til Herren og skreik;
og Ordi hans var vonlause og ville:

Skunda deg, Herre, og slå meg ihel!
Eg vil døy! Fara til Helheimen,
der det ikkje er Tanke
og ikkje Minne;
høyr mitt Rop, Herre,
or Myrke-Djuvi!

Eg kovnar;
Berg tyngjer min Barm;
Natt sveiper seg um Augo mine,
og der er ingi Stjerne og inkje Dagblìk;
alle Ljos sloknar på ein Himil
som brultar av dine Domar som av Torebrak.

SIDE: 325

Alt lìvande skjelv
og søkjer Gøymsle;
og eg, din Tenar,
ligg på Jordi for di Åsyn,
og mine Bein visnar i meg.
For Stundi er komi,
den Rædslestund,
då du støyter frå deg Folke ditt
og søkkjer Lande i Have.
For jamvel dei rettferdige fell ifrå;
og dine eigne Tenarar vert ureine;
eg sjølv er urein;
og alt mitt Hus er ureint;
skunda deg, Herre,
slå meg ihjel!
Og han låg på Jordi og var sjuk;
og Lemine hans røyvde seg ikkje.

Då kom Herrens Ord til Profeten;
og Herren sagde:
statt upp, Asram.
Og Asram stod upp.

Men Herren sagde:
fall ned, Asram;
fall ned for Herren!
Og Profeten fall på sine Kne;
og han var rædd og skalv, som av Frost.
Men han sagde: din Tenar høyrer.

Og Herren tala;
og Ordi hans var linne som ein linn Sus.

So sagde Herren:
høyr og ver sterk, min Tenar Asram!
Myrkre er yvi deg,
og du er sjuk av Harm;

SIDE: 326

og av di du elskar eit dømt Folk
må du døy;
men di Sjæl skal lìva;
for dette Folke som du elskar
er ditt Folk.

Men syrg ikkje yvi det!
Det vil ikkje liva;
sjølv hev det dømt seg,
som fordom Israel.
Det skal laupe etter framande
og ikkje eige Heim;
eg driv det ut
og spreider det yvi Jordi,
at det skal flakke um her og der
og træle for sine Brørar;
og kvar det kjem vert det upp-eti;
og det renn burt, og kverv;
og ingin veit kvar der vert av det.

Og framande Føtar
skal tråkke Gravine åt eit utrugi Folk,
og eit framandt Mål
skal døyve Minne um det.
Og Beini deira morknar i Gløymsle;
og det er ingin som veit kvar dei ligg.

Men eit nytt Folk veks fram
som du ikkje kjenner;
det skal gjera min Vilje og høyre mine Ord;
og det skal ikkje bu her eller der,
men eige Jordi,
endå det ikkje eig ho.

Av alle Folk hev eg valt det ut.
Desse er dei som er Brørar,
og elskar kvarandre og dyrkar meg;
og Urett hatar dei av Hjarta.
Som Tre ved Bekk skal dei grønke,
og bera Frukt
til Hugnad for alle som bur på Jordi.

SIDE: 327

Men du, min Tenar Asram,
som elska ditt Folk og døydde i di Sorg,
di Sjæl manar eg inn i Syrgjepilen
som heng yvi Gravine;
og alle Fløytur som græt i Skogen,
og Sèvi som susar i einsame Vikir og Votn
når Vinden gjeng ved Soleglads Bìl,
skal kviskre ditt Namn,
og di Sorg,
at du måtte sjå ditt Folk døy
og kjenne dine Upphavsrøtar visne.

På hi Sida.

Eg spurde ein gamall Mann:
kva hev du lært av Live?

Han såg på meg med Augnekast
som kom liksom langt burtantil;
og han sagde:
vil du høyre på meg, so høyr;
og tenk etter mine Ord når du kjem so langt!

Eg var ung og visste alt.
Og eg spara meg ikkje;
eg sagde det eg visste og noko til,
og undrast på,
at mine sterke Ord ikkje snudde Verdi.

Dei gamle høyrde eg ikkje på;
deim hadde eg vondt av.
Og når dei tala um Live
lo eg og blunka til mine jamnaldrande:
kva veit dei gamle um Live
som hev gløymt det?

 -- Men eg vart eldre og laut i Skule.
I den Skulen som ein må gange,
når ein trur at ein veit alt.

SIDE: 328

Læraren heiter Ill Røynd,
og Lærestundine heiter Vonbròt.

Difor er Skulen lang;
for Vonbròtì er mange;
og nye er dei for kvar som røyner deim.
Du fekk ikkje det du vilde.
Eller du fekk det,
og det var ikkje det du vilde.
Eller det var det du vilde,
og du misste det.
Dine store Verk var lite tess.
Det du meinte best
vart til det verste tydt.
Det du sette di Von til
vart Fall for deg og Tap.
Det du venta deg mest av
vart Steinar i Vegen din
og gråe Hår på ditt Hovud.
Og alt slikt som ein høyrer jamt,
men berre i denne Skulen fær Tak på.

Eg gjekk for Ill Røynd.
Og eg lærde og lærde.
Og di meir eg lærde,
di mindre visste eg.
Underlegt er det
å koma på hi Sida Synkvervingi,
og sjå at alt er annarleis,
og noko reint anna;
og kvar Gong segjer du: Live er Lygn.
Meir og meir upp-rådd stend du der
og ser på denne himilblåe Verdi
som ser so ærleg ut;
og sistpå skýnar du at du inkje skýnar.
Men utlærd er du ikkje,
fyrr du ser Sanning gjenom Lygni
og Meining opne seg som eit klokt Auga
på Botnen av Meiningsløysa;
og det varer lengi fyrr du kjem so langt.

SIDE: 329

Ein Dag stod eg rådlaus og uppgjevin
og såg meg tilbake;
og den Dagen var det visst
at Håre mitt vart grått.
For Rædsla tok meg,
og heldt meg lengi.
Eg såg, og laut tilstå for meg sjølv:
sandeleg, du er gamall vortin.
Og Live ditt er ulivt.
Kvar i Verdi hev du gjort av det?

Eg laut slå meg til Ro
som eg kunde best.
Og eg trøysta meg
som so mange.

Men det er Manns Trøyst,
når han hev fari villt,
og tulla seg burt,
og vaknar upp-rådd og i Pina:
eg vil vitne for mine Brørar, segjer han,
mine unge Brørar,
at ikkje dei au skal koma til denne Pine Stad;
då hev eg endå ikkje livt til inkjes;
ja dette var vel Meiningi med Live mitt:
at Ill Røynd
skulde gjera meg til Lærar for andre
og til ein Vegvisar.

Og eg vitna for mine Brørar,
dei unge som enno stod frie:
ver kloke! sagde eg;
tru ikkje Live!
Det er ei Synkverving;
Det gjev seg ut for alt som det ikkje er.
Det me flyg galne etter er Dårskap,
Vette-Ljos som lokkar oss ut på Myri;
og når me ligg der og søkk
og ikkje kann vinne oss upp att,
so glid dei frå oss og flirer.

SIDE: 330

Då lo dei unge.
Og dei blunka til kvarandre og sagde:
desse gamle, stakkar,
kva veit dei um Live som hev gløymt det?

Dette vart au ein Skuletime.
Den stridaste:
mi siste Von var broti.
Men no forstod eg alt.

Ung kann ikkje lære av gamall.
Kunde han det vart han gamall sjølv
og våga seg ikkje på Live;
men berre den som vågar kann vinne.
Difor er det lagt Mein millom gamall og ung,
at dei ikkje skal skýna kvarandre.
Kvar sitt Mål talar dei
som stend på kvar si Side av Gåta,
den kvar for seg må løyse
med Livs Fåre og Von.
Og ikkje du, men eg, sagde Ill Røynd,
er sett til å vera Lærar for dei unge;
du skal vera nøgd når du kjenner,
at du kan vera Lærar for deg sjølv.

Eg tagna.
Ei stor Modløyse lagde seg yvi meg.
Men der var Ro i Modløysa.
Nye Tankar kom,
meir stille enn dei gamle.
Det er det vel, det gjeld um:
lære å vera Lærar for seg sjølv.

Eit stort Tòlmod fekk Magt i meg.
Og eg smiler no,
når eg ser all denne unge Hast
med å snu Verdi.

SIDE: 331

Det er ikkje greidt for dei unge;
dei hev so langt fram;
og der er so mykje Tull
dei skal igjenom.
Når dei kjem og talar um Live
og vil lære meg kva Live er,
då må eg læ;
og eg blunkar til mine Jamnaldringar
og segjer: desse unge, stakkar,
kva veit dei um Live som ikkje hev lìvt det?

Men djupast i mitt Hjarta ynskjer eg:
gjev dei hadde Ungdom nok.
For med vår Ungdom er det
at me skal kaupe Visdom.

SIDE: 1

FOR SEINT UTE

SIDE: 3

Det var Victor Hugo som var Skuld i det frå
fyrst av.

Han døydde åtte Dagar for seint; og eg matte sjå
Likferdi. Det vart drjugt å liggje so lengi her i Paris;
men eg tenkte som eg plar tenkje: det jamnar seg vel,
og gjorde som eg plar gjera: lét det skure.

Likferdi såg eg, og den var stor; ingin Konge hev
fengi Maken. Og dette var berre ein Skald. Men Franskmennane
meinte som so: Mannen hev gjort Lande Ære
og skal då au hava Ære av Lande.

I veldig Likferd vart han førd frå den store Triumfbògen
til Minnetemplet for Frankrikes Største: Pantheon;
der kvilde han no, so trygg mot Gløymsla som Menneskje
kunde vera.

 -- Same Dags Kvelden hadde eg tenkt å koma av
stad. Men å bli ferdug med Paris er ikkje lett; det
viste seg, at eg ikkje vilde kunna reise fyrr i Morgo
Ettermiddag med 3-Toget.

Nå; dess meir fekk eg drive på. Det hasta no;
langt var det lìde, og Skillingarne minka; eg fekk nytte
Tidi som eg kunde best og fara beinaste Vegen.

Eg sov godt ut um Morgonen; det vart nok ikkje for
mykje Sove-ro dei Dagane eg no hadde i Ventom. Og
at det var lenge til Klokka 3, det visste eg heimanfrå.
Derifrå visste eg òg, at når eg tok Vognmann, so skulde
eg snart vera på Stasjonen.

Men i Paris er Timane stutte og Vegane lange. Då
eg var ferdug med mine Småærend var Klokka burtimot
halv tvo. Og no viste det seg, at der enno var

SIDE: 4

eitt og anna å pakke ned; eg hev det i det heile so, at
eg aldri vert ferdug fyrr i seinste Lage.

Då eg endeleg heit og forkava stod ned-i Porten med
Kufferten og Overfrakken i den eine Neven og Regnhatten
i hin, fullt ferdug, alt greidt, tok det til å gry
for meg, at det er lenger millom Avenue des Ternes og
Nordbana i Paris enn det er millom Vollgata og Austbana
i Kristiania. Då eg hadde fengi den Tanken klår
for meg, kann du tru eg kom i Veg. Ned på Plassen
etter Vogn som eg var kasta. Der stod ei. Berre ei;
men det var nok. "Til Nordbana!" Kusken riste på
Hovude; han var ikkje ledig. Berre ei einaste Vogn å
sjå, og den var utleigd; merci!

Med Anden i Halsen og Augo i Hårgarden arbeidde
eg meg upp yvi Gata i den heite Ettermiddagssoli; her
måtte då vera Vogn å få! Ja; det kom Vogn etter
Vogn. Men alle var dei utleigde. I den eine sat det
ein Mosjø og las i Figaro, i den andre ei Madame og
viste fram sin nye Hatt; gjev dei var på Bloksberg! Eg
arbeidde meg fram, sveitande som ein Ploghest; vond var
eg; trøytt var eg; og Klokka! Der stend ei Vogn. Cocher!
Gare du Nord, s'il Vous plait! Eg uppi. Non, non, skreik
han, je suis gardé! ikkje han heller var ledig. Kvi stend
du her då, din Smørtjuv, tenkte eg og baska meg ut
på Gata att; kor skulde dette gå? Soli steikte som ho
vilde brenne meg upp; og alle Vegar var endelause. Og
Klokka! Klokka! Eg gjekk og glodde etter Vogn som
eg vilde glo Hol på Husveggine. Men rådlaust var
det og rådlaust vart det, alt til dess eg kom upp til
Triumfporten.

 -- Endeleg sat eg i Vogni. Ho rulla nedyvi Boulevard
Hausmann so roleg som det ikkje skulde finnast Hastverk
i Verdi; men eg såg på Klokka. Det var att tie
Minuttar. Til Nordbana var det ein Tur på ein halv
Times Tid, tenkjer eg. Allez! allez! skreik eg til Kusken;
men eg visste det nytta ikkje. Eg gjorde meg som ei
halv Von um, at Klokka mi kunde vera for snar; men
det plar det Kulturprodukte aldri vera. Då er ho heller

Merci: Takk.

SIDE: 5

for sein; alt Fe er sin Herre likt, må tru. Nei; sist-på
fekk eg sjå ei Byklokke som kunde segja meg Sanningi;
Tidi var ute. I denne same blanke Minutten gjekk Træne
til Antwerpen.

Eg nådde fram til Stasjonen ikring ti Minuttar for
seint. So var det ikkje anna å gjera enn å drygje til
Kvelds då. Eg sette Tye frå meg på eit Vertshus tett
ved Stasjonen; slo på meg noko tyskt Øl som smaka
rasande godt etter alt Mase; dreiv so ned gjenom Gatune;
vilde sjå på Paris endå ein Gong, og so få meg noko
til "Middag".

Og som eg gjekk der og dreiv Lauskar, kom eg i Godlag
att. Eg var ferdug med Paris. Alt var avgjort og
greidt; no kunde eg taka det maklegt. So tok eg det
maklegt; kveikte Snadda og totte Verdi var slettikkje so
verst vrang.

Kjenningane mine trudde meg langt frå Paris no;
ingin hadde ein Draum um kvar eg vanka. Og når
ein skulde sjå rett på Tingen, so var eg reist. Eg
gjekk berre her og spøkte; det galdt å passe på, når
"Hanen gól"; då fekk eg kverve burt so fort som
Råd var.

For siste Gongen dreiv eg nedyvi den store Boulevarden;
og fager var han, so han aldri hadde synst meg
fagrare.

Det er rart med det som ein fær soleis attpå; ein er
meir takksam for det. Elles såg Boulevarden visst ut
som vanleg. Det var dei same endelause Straumar av
Folk under dei same endelause Lauvgangar, og det same
endelause, breide Elvedrag av Vognir som strøymde
på med kvæv, roleg Rulling yvi den glatte Asfalten; og
so var det dei store Buine med all den Glans og Rikdom,
og Kaffistogune med Speglar og Forgylling og hundrad
Gjester under grønt Lauv, og so Avisgutane som skvatt
ikring og ropa og ropa kvar du snudde deg og kvar du
kom: les funerailles de Victor Hugo! Voilà la photographie de
Victor Hugo! Voilà le testament de Victor Hugo! og Avisbuine

funerailles: Likferd.

SIDE: 6

som var tekte med Bilæte av Victor Hugo, den
gamle og den unge, den lìvande og den daude; Byen var
full av Victor Hugo, for den Viko då visst.

Ved Seks-Tidi smøygde eg meg ned Richelieugata; der
var slik ein god Mat-stad. Og billeg: 6 Rettir Mat og
1/2 Flaske god Vin for 2 1/2 Frank (Kr. 1,80). Der sat
eg inni ein Hage og åt (og slo sund ein Kopp som eg
måtte betala). Sidan upp på Boulevarden og drakk
Kaffi; so ein Cigar; og so upp-å Take av ein Omnibus;
då totte eg mest eg hadde det so godt som det lét seg
gjera å få det i Verdi. -- 

 -- Klokka 10,45 drog eg frå Paris.

Når ein Nordmann er ute og ferdast tenkjer han som
so: du finn alltid ein Båt som gjeng til Kristiania. Men
det finn han slett-ikkje alltid.

Millom Hâvre og Kristiania kunde ein koma ein Gong
fjortande-kvar Dag, og millom Antwerpen og Kristiania
likso sjeldan. Men no var det so vel stelt og sløgt uttenkt,
at dei tvo Båtane gjekk nokorlunde samstundes.
Den eine Vìko gjekk det då tvo Båtar millom Kristiania
og den Kanten av Fastlande; den andre Vìko gjekk
det ingin. Og so kunde ein ikkje lite på, at Båtane
gjekk etter Ruta heller.

Eg kom til Antwerpen den 3die Juni. Men der var
ingin Båt. Det var ein som skulde ha gjengi den 28de
Mai, men som eg visste ikkje hadde vori der då; den
tenkte eg kunde vera komin. Men nei. Det gjekk ikkje
Båt herifrå til Kristiania fyrr den 11te Juni. So lengi
var det ikkje Tanke um å drygje; eg fekk draga til Amsterdam,
og det strakst. Med Antwerpen-Utstellingi fekk
det vera som det kunde; eg fekk kikke på "Konsta" og
dermed vera fornøgd.

Nei; so fekk eg vita at det gjekk ikkje Båt frå Amsterdam
fyrr den 6te Juni. Kva kunde det so nytte å
haste? Eg kunde likso godt liggje her som i Amsterdam.

Det gjorde eg då. Dei fekk segja kva dei vilde der
heime; eg kunde ikkje stiga lenger enn eg var klovin
kor som var. Taka Jarnvegen upp gjenom Danmark hadde

SIDE: 7

eg ikkje Råd til; og ikkje vilde eg heller, so varmt som
det no var.

Ja for du kann tru det var varmt. Kom ein ut på
Gata, so låg Soli yvi Nakke og Akslir med ei Steikjing
og Gløding so ein knapt kunde halde seg uppe. Eg
gjekk og drog etter Anden som ein Fisk på Land; eg
drakk Isvatn av alle Slag og undrast på, um eg
ikkje snart fekk Solstyng. Uppi Utstellingi var det
verst. Eg sveita som ein Sil og kunde knapt halde uppe
Augo.

Norig hadde fengi ein god Plass i Kunst-Deildi; og dei
som forstod seg på det sagde at det svara Plassen sin
rett godt. Eg for min Part totte det var fint og gildt
mest alt ihop; det var Bilæte på Bilæte med norsk Natur
og norskt Liv, ærlegt framsynt og friskt og modigt.
Men når ein hadde sétt på Kunsten frå andre Land
og sidan kom inn-til den norske att, då såg ein, at
Norig er eit fatigt Land. Alle Bilæte var so småe; so
knapt tilskorne; so knipne. Målarane våre hev nok
ikkje Råd til å måla på store Dukar; dei må knipe
sine Synir inn på småe Rom; for Duken er dyr; og
det er ingen her heime som kauper dyre Bilæte.

Takke til at dei kauper billege. Dei fleste gjeng nok
berre ned på "Maleriauksjonen" og kauper seg eit Stykke
Skog eller Sjø for 20 Kronur eller so. Um det er god
eller låk Kunst, det kann vera ytt som bytt for den norske
Intelligensen; det er den forgyllte Råma som er Hovudsaki;
den fyller so godt på Veggen, må tru.

Og so kann ein gå ned til Vollmann og få seg ei
Athene i Gips til Skriveborde og Kronprinsen og Kronprinsessa
i Terrakotta for 5 Kr. Stykke til å setja på
Piedestallen eller Hyrnehylla. Dermed hev den upplyste
Del av Nasjonen so mykje Kunst som den treng.

Og "Folket" ....

Av Skulpturarbeid var der tvo i den norske Deildi.
Og dei var ikkje store. Dei var ikkje større enn so det
kunde vera Von um, at Nasjonalgallerie eller Kunstsamlage
kunde hava Råd til å kaupe deim. Det eine av
desse Bilætverki var Skeibroks "Træt". Når ein ser

SIDE: 8

på denne stakkars Gjentungen som sìt der og heng yvi
den kvasse Stolryggen so uttrøytt og arm at ho ikkje
kann halde Augo uppe lenger, so ser ein korleis Folke
hev det. Det er det jamne seige Slit for å lìva og slå
seg igjenom; stort meir vert det ikkje. Modige Maurar
dei, som ofrar seg for Kunsten i dette Land! stor Takk
kann dei ikkje vente. For dei fleste vert det Gjeld og
Sveltihel; og so er det kanskje hundrad Mann i Lande
som bryr seg um det dei gjer, og -- skal me segja tie?
 -- som forstend det.

Eg gjekk der inne i den lumrande Varmen, til dess det
tok til å svimre for meg; søkte so ut. Um Kvelden
var eg på "Skala" og "Eden" og andre slike Kvilestadir;
glodde på Linedansarar og høyrde på Visesongarar
og svala Torsten med tyskt Øl. Eg var åleine
og lika meg so midt i Lag; og på slike Stadir skulde
ein kunna råke Nordmennar. Ja; norsk-danskt høyrde
eg både her og der. Men eg såg ingin som eg kjende.

Dagen etter tok eg Industri-Deildi. Det var like varmt
eller endå verre; ein måtte søkje Skuggen, vilde ein
ikkje bråne reint burt. Inne i Utstellingi var der som i
eit Govbad.

Eg gjekk gjenom mange Land, fyrr eg fann Norvège.
Det var Norig og Sverig og Danmark i eit Rom, berre
skilde frå kvarandre med smale Gangar og Flagg; Norig
var fremst. Lite klemd um Bringa var eg, då eg gjekk
inn: kva kunde vel vesle Norig hava å vise fram på
slikt eit Storheimsstemne?

Jau; me hadde Brennevin. Ingi Naud med Norig, so
lengi det hev Brennevin! Og so Øl. Brennevin og Øl.
Skåp etter Skåp med Flaskur; og so sjølvsagt han Guten
med Toppluva, han som sìt og rid på eit Anker og hev
ein Dunk under kvar Arm; han hev visst vori på alle
dei Utstellingar som nokon veit å nemne. Av Tre er
han utskorin og som ein Tremann ser han ut. Dei må
lìva lystigt like vel der upp-i det Islande Norig, tenkjer
vel Utlendingen, når han ser alle desse Skåp og Reisverk
fulle av svarte tunge Flaskur med underlege Merkesetlar
i kalde Fargar og utstasa med rare Figurar og Kròt.

SIDE: 9

Men me hadde andre Ting. Me hadde Hestskosaum.
Den var ikkje ille. Og me hadde Tremasse; Tremasse
på Flaskur; såg fælt rar ut. Karjolar veit eg ikkje um
eg såg. Men eg såg Smedarbeid som ikkje var verst.
Det kom burt, når ein likna det ihop med Smedarbeid
frå Belgia, England, Amerika; men det lét seg då sjå
på. So var det stelt ut hyvla Bord; dei lukta so friskt
og godt av Furu. Og Pelsverk! Det såg noko armt
Og glanslaust ut mot t. D. det russiske; me kann vel
ikkje laga det so fint til. Men det må me kunna lære.
Nei! at me ikkje sender eit par hundrad av dei beste Arbeidskarane
våre til kvart einaste slikt Storsjå, so dei
kunde få ei Vitring um kor mykje me hev att å lære
av alle Slag! Det er for Folk som oss, at slike Sjå
skulde gjera mest Nytte.

So lengi gjekk eg og såg på desse norske Utstellingsskåp
("Montrer"), til dess eg vart heilt-upp tungpustin.
Dei var so låge! låge og tunge og nedklembde og
klumpne; der var ikkje Reisning i deim! Det var som
når ein kjem til Kristiania frå ein utanlandsk By; det
vantar ei Høgd på Husi! Dei stend so krukne og modlause;
vågar ikkje å rette Rygg; ein fær slik Hùg til
å lyfte på deim, keike deim upp. Det ser ut som
Tanken hev vori å byggje deim store; men so, når
Byggmeistaren kom til tridje eller fjorde Høgdi, so var
der ikkje meir Pengar, og so laut han leggje Tak på
halvferdugt Hus. So på Lag var det med desse Skåpi.
Dei stod og krukte og gjorde seg småe; våga ikkje å
rette Rygg; sterke var dei so dei kunde stå seg for ei
Kanonkule; men halde seg frie og rake kunde dei ikkje.
Det var som dei ikkje rett visste um dei torde vera her
millom so mange fine Skåp frå dei store Landi. Eg
gjekk ut meir bringeklembd enn eg kom inn. Langt fram,
langt fram, sagde eg for meg sjølv; gamle Norig er stort,
men Kulturen vår, den er litin.

Det var ikkje herdande lenger i Bygningen; eg laut ut
og få meg noko med Is i. Men fyrst gjekk eg innum
ein Tyrk og kaupte meg eit Cigarett-Munnstykke; det
skulde vere liksom til eit Minne. Og enno hev eg ikkje

SIDE: 10

kasta det burt. Det er fint; Munnspissen av (falskt) Rav,
Resten av forgyllt Metall med mykje Kròt på; under
heng eit lite forgyllt Lekkje og ein Halvmåne. Som eg var
ferdug med denne Handelen, kom det drivande ein katolsk
Prest. No gjeld det! tenkte Tyrken; han drog fram or
Skåpe sitt eit stort Krucifiks og vilde hava Presten til
å kaupe. Det var gilde Greidur: Krossen av svart, polera
Tre, og Kristusbilæte av Filsbein. No skal du sjå,
tenkte eg; her fær me stort Tolerancetablå: ein kristin
Prest som kauper eit Krucifiks av ein Tyrk. Men Presten
såg ikkje ut som han vilde gjeva Framsyning i Tolerance.
Han såg ut som han var rædd. Eg veit ikkje um han
slo Kross for seg; men det var visst ikkje langt ifrå;
og apage Satanas! stod tydeleg å lesa i heile hans Åtferd.
Men Tyrken heldt på med sitt; han forstod visst
ikkje at ein Prest kunde sjå eit Krucifiks og ikkje kaupe.
Endeleg spurde Presten kor mykje det kosta. "Seksti
Frank," totte eg Tyrken svara. Då gjekk Presten. Det
same gjorde eg.

 -- So kom Reisedagen.

Det kosta meg ein halv Frank i Attpå-Drikkepengar
å koma til Jarnvegsgarden fyrr Ferdi gjekk; so seint
var eg ute. Og endå hadde eg berre ein Minutt å
gjera på, då eg var framkomin.

Eg inn. Burt åt Gluggen: "Amsterdam! tridje Klasse!"
Nei; det var ikkje der; tridje Klasse var på den andre
Sida, "l'aut' coté', l'aut' coté!" Eg av Stad, med Kuffert
og Overfrakke og Regnhatt og all Ting, burt til den andre
Sida; nei; der var ingin Glugg. Halli rundt, med Hatten
på Nakken og Live i Hendane: nei; ikkje meir Billettglugg
enn der var Gull. So attende til den fyrste Gluggen.
"Andre Klasse! eg finn ikkje tridje!" Billettseljaren tøygde
seg ut gjenom Gluggen med heile Bùlen og peika og
skreik: "par-lá! der! ut gjenom den Døri! og so l'aut
coté!" Eg staup i Veg, halvgalin av Hast; ut gjenom
Døri; tvers gjenom Ventesalen; nei; ingin Glugg; ut ei
Dør til; gjenom eit Gods-Rom; jau! der var ein Billettglugg.
"Amsterdam! tridje!" eg var hås som ein Hanekjukling

Filsbein:"Elfenben". -- apage Satanas: burt, Satan!

SIDE: 11

av berre Uppøsing; Billetten fekk eg; so ut
same Vegen; inn i Ventesalen; ut på Trammen; der
stod eit Tog so langt som halve Karl-Johansgata. "Toge
til Amsterdam?" "Nei," svara ein Konduktør; "l'aut coté!"
 -- han peika tvert yvi Toge. Eg i Veg; fyrst til den
eine Kanten; der var ingin Utveg; so til den andre, fortumla,
hovdalaus; -- huy -- y! ylte det på l'aut coté.
"Toge til Amsterdam?" skreik eg vitskræmd til ein Konduktør;
"der gjeng det," svara han og peika.

Eg stirde på Fyren, lengi og hjarteleg. Hadde Magti
vori so stor som Viljen var god, so hadde den Syndaren
vori Oske på Flekken.

Sorgfull og forharma vingla eg inn til Billettgluggen
att. "Ver so god," sagde eg og lagde frå meg Billetten;
"eg vart for sein." Men eg kunde ikkje få att Pengane
mine. Derimot kunde eg brùka Billetten seinare i Dag,
sagde Gluggmannen. Ce soir, Klokka 8,14,
"uvétt-ørr-katt-orss!"
som Fyren sagde på sitt Belgisk-Fransk,
gjekk det nytt Tog til Amsterdam. Nå-ja! det beste var
godt nok. Eg turka min sveitte Skalle og rusla inn i
Ventesalen.

Det gjekk ikkje verst endå, totte eg. På denne
Måten kunde eg enno koma med Amsterdambåten i
Morgo Kveld. Ubeint vilde det alltid vera å koma til
Amsterdam so seint. Kl. 1 -- 2 um Natti skulde eg koma
til ein By der eg ikkje kjende ein Kryp, og ikkje visste
Namne på eit Hotel, og ikkje kunde eit Ord av Måle.
Pengane tok til å minke stygt au. Men det fekk gå
som det kunde; det jamna seg vel. Og so hugsa eg, at
når eg kom fram, so kunde eg gå beint umbord i
Båten. Beint frå Jarnvegen og umbord. So var eg
berga med ein Gong. Då totte eg alle Sorgir var sløkte.
Ein Seidel Øl på det! -- eg var glad som ein Fugl.

Berre ein kunde lite på dette Kveldstoge. Det stod
ikkje nemnt i Bladi; og aldri fyrr hadde eg høyrt gjeti det.
Best å vera trygg; eg gjekk ut på Trammen og fann
tvo Banemennar. "Pardon, messieurs ... est-ce que ...
va-t-il ... hm"; nei. "Geht's ... geht's ... ein Zug ...
à Amsterdam ... heute, ce soir ... huit heure quatorze,

SIDE: 12

acht Uhr vierzehn? -- Eg stod og kvakla og kvakla med
tyskt og franskt um kvart-anna; lite kunde eg av båe
Slagi, og i Dag var eg reint galin. Banemennane spurde
kvar eg skulde av. "Amsterdam," sa eg og viste fram
Billetten. Jau; so var det rett nok med Toge. Det skulde
gå 8,14. Den eine sagde det på Tyskt og den andre
på Franskt; so det var visst nok. Men so vilde dei
hava noko meir Greide på denne Billetten. Kor kunde
eg ha fengi Billett no til eit Tog som ikkje gjekk fyrr
Klokka 8,14? Det kunde eg ikkje klara korkje på Tyskt
eller Franskt. "Kva er det for eit Mål De kann då?"
spurde den eine. "Nor -- nor -- norwegisch," sagde eg.
"Jaso. Ikkje noko anna? Jau; "un peu allemande,"
meinte eg. Dei stod og glodde på kvarandre so rart;
"n-nei-nei, ein wenig allemande," retta eg meg; det er det
verste Målstræv eg hev vori uppi i mine Dagar. Banemennane
hadde haldi seg ålvorsame heile Tidi; men no
gav dei seg yvi. Dei lo so dei stod tvikrokute. Det var
ikkje hugsamt for meg; men til Slutt kom eg au på
Låtten. Og so var me gode Venir. Eg fekk ei Påskrift
på Billetten um, at han skulde gjelde til Kveldtoge;
dermed gjekk eg ut og fekk min "Demi". Det svala
godt. Klokka 8,14 gjekk Toge. Eg var med.

 -- Me var komne ind i Holland eit Stykke. Då eg
der viste fram Billetten, gav Konduktøren seg til å snakke
noko på Hollandskt. Kva det var for noko hadde eg
ingin Draum um; men at der var eitkvart som ikkje var
som det skulde vera skýna eg. Han slutta med eit Ord
som heitte "Laye". Eg riste på Hovude og sagde "comprend
pas" (forstend ikkje). So gjekk han.

Ein stor Hollending som sat i Kråi rett imot meg gav
seg like eins til å greide ut for meg um, at ikkje alt
var som det burde vera. Og han sagde likeeins "Laye".
"Laye, qu'est-ce que ca," sagde eg. Hollendingen gav
seg til å prata på nytt; og so lengi heldt han på, til
dess eg ein Gong til sagde "comprend pas". "Å, han
sprekker frensch," sagde Hollendingane til kvarandre. Då
dei var komne under Fund med det, lét dei meg vera.
So sat eg då der og undrast; kva i Verdi var "Laye"

SIDE: 13

for Slag? Og kva tru det var som var gali? Det hollandske
Måle var eit barbariskt Mål. "Laye"?

Nå; i Grunnen kom ikkje den Greida meg ved. Eg
hadde min Billett; Konduktøren i Antwerpen hadde vist
meg inn på Toge; og no fekk dei vera so gode å skaffe
meg fram. Det var ein annan Ting som uroa meg meir.
Dei hadde funni ut at eg tala Franskt; seg no at dei
sende på meg ein Konduktør eller Stasjonsmeistar, som
kunde Franskt? Kvar skulde eg då gjera av meg?

Som Lukka var fanst det nok ingin på den Vegen
som hadde Mod til å våge seg i Kast med ein Franskmann.
Eg vart tryggare og tryggare di lenger det leid.
Og dette andre, det som ikkje var som det skulde vera,
når det kom til Stykke galdt det vel i det høgste ei
Togskiftning.

 -- Ja visst; det var det eg kunde tenkje. I Rotterdam,
trur eg det var, kom Konduktøren og ropa meg ut;
styrde meg so inn på eit anna Tog; dermed tenkte eg
Bikkja var berga.

Me køyrde og køyrde; Lande var trillende flatt; sùme
Tider var det visst berre klåre Vatne. Men Natti var
myrk; eg kunde so lite skilja.

Klokka kunde vera halv eitt. So stanar Toge. Alle
Mann ut. "Layde!" skreik Konduktøren. "Laye?" tenkte
eg og vart rædd att. Fekk Tye med meg og kom ut.
Der råkar eg Stasjonsmeistaren. "Amsterdam?" sagde
eg. "Nei, Leiden," sagde han. Åh, Leiden ... "Gjeng
ikkje dette Toge til Amsterdam?" spurde eg. " Nei; det
gjeng ikkje lenger."

No forstod eg alt. Å dei Utangane der burti Antwerpen!

Men eg fekk vera der eg var. Og Stasjonsmeistaren
var ein grei Kar; han gav meg ein Mann med til å
berge meg i Hus. Klokka var burtimot eitt; heile Leiden
sov. Lengi, lengi vanka me ikring, yvi Bruir og frametter
Kanalar; ringde på og ringde på, men fekk ingin
upp; høyrde på Klokkespele i Kyrkjetòrni; råka endeleg
ein Vektar som kunde rettleide oss; fann til siste Slutt
eit Hotel der Folk var uppe. Tvo digre Leidensarar sat

SIDE: 14

enno med Toddyen sin ved eit Bord utanfor Døri og
drakk. Der fekk eg Hus. Og der sov eg som eg skulde
vori heime.

Dei som trur at eg aldri kann koma upp um Morgonen
mistek seg; Klokka halv seks var eg på Føtane. Og
Klokka burtimot sju gjekk Toge, med meg umbord. Og
no fekk eg so fin ein Tur i Morgonluft og Morgonsol
gjenom det feite flate Holland, at eg reint ut var glad for
at alt hadde gjengi so stakkstyrt.

Og um ein god Time skulde eg vera umbord.

Då me kom fram, fekk eg fat i ein Berar; eg skulde
til det norwegische Dampfschiff, sa eg. "All right!"
svara han.

Me rusla burt gjenom Amsterdam. Ein forunderleg
By. So gamaldags og hollandsk og velstelt og borgarleg.
Og so rart bygd. Alle Hus i denne eine same gamle
trauste hollandske Stilen. Og Hus ved Hus so tett dei
kunde stå; med dei smale Brjosti til Gata; stengde og
ålvorsame; og øvst uppe høge avrunde Gavlar liksom
Kronur. Kanalar gjekk i Kross og Krok gjenom Byen
kvar ein såg, med lange Radir av Lauvtre på båe
Sidur. Gata var trong mest all Stad. Men der var Liv
på denne Gata. Det var ein jamn Stim av rolege, store,
støde Folk som hadde sine Forretningar, og som såg ut
til å hava det berre godt. Eg lika Byen betre og betre
for kvart Stìg eg gjekk; det var ein By for seg sjølv,
dette, noko reint anna enn Antwerpen, som for det meste
berre er ei flat og lite forvitneleg Herming etter Paris.

Beraren min var ein snild Gut som gjerne vilde drøse.
Då han fekk vìta, at eg var frå Norig gav han seg til
å snakke norskt. Han hadde vori til Sjøs og fari mykje
med norske Skutur, sa han. Og ymse Ting hadde han
Greide på, ikkje minst på den norske Båten; den gjekk
her frå Byen i Ettermiddag, sa han. Det var greidt: eg
var berga.

Eg kunde segja Utlandi Farvel. Det hadde eg både
Hùg til og ikkje. Men det var då visst på Tidi at eg
kom heim. Dei Timane som var att til i Ettermiddag
kunde eg brùka til å umsjå meg i Amsterdam; so hadde

SIDE: 15

eg endå noko å gleda meg til. Harmelegt var det at
eg hadde so lite Pengar. Men eg fekk betala for meg
umbord, når eg kom til Kristiania

Båten låg ikkje ved Bryggja; hadde vel lagt seg ut
på Hamni. So gjekk me til Ekspedisjonen. Eit gamalt
hollandskt Hus; Brjoste til Gata; den høge Gavlen øvst
uppe som ei Krone; gamaldags Vindaugo til å draga
upp; skinande kvite Gardin; Velstand, Velstand frå
Grunnmur til Møne. Inngang som til ein Kjellar; so upp
ei breid bratt myrk Tropp; og so var me på Kantore.
Eit stort, rart, myrkt Kantor; lågt under Take; uvandt
Stell; grunnmura, gamalt; Velstand! Eg spurde kvar han
låg, den norske Båten. Dertil svara dei, at den norske
Båten var gjengin. Gjengin?! Ja. Gjekk i Natt;
noko for tidleg. Gjekk elles alltid um Laurdagen. Det
var berre denne eine Gongen; eit reint Vinglehøve; skulde
i Turrdokk. Næste Båten Laurdag kommande; i Dag
åtte Dagar.

Mange Takk.

Der stod eg. -- 

 -- Nå; so fekk ein sjå å koma til Hamborg då.
Derifrå gjekk Båt i Morgo. Men Pengar? Eg hadde i
hollandsk Mynt millom 22 og 23 Gylden; meir åtte eg
ikkje. Og det kom eg visst ikkje langt med.

"Når gjeng Toge til Hamborg?" spurde eg Beraren
min, då me var komne ut på Gata.

"Kva er Klokka?" spurde han. "Strakst halv ni,"
svara eg.

"Ja so gjeng det no," sa han. Me kom fram på ein
Stad der Gata svinga, so me kunde sjå fram til Stasjonen;
"all right," sagde Beraren og nikka; "der
gjeng det."

Eg såg det nok. Men all right var det ikkje!

"Når gjeng næste Tog?" spurde eg. "I Ettermiddag
Kl. 5,40." "Ikkje fyrr?" "Nei." "Er De stød på det?"
Ja det var han stød på.

Eg trudde det ikkje likevel. Eg fekk han til å fylgje
meg på eit "skandinavisk Hotel"; og der fekk eg fat i

SIDE: 16

Bladi. Jau. Fyren hadde nok Rett. Det gjekk ikkje
Tog fyrr i Ettermiddag.

Og det var eit Snartog. Det var det same som at eg
ikkje kunde få Billett til 3die Klasse, men måtte taka
2dre. Eg spurde kor mykje ein Billett kosta. Å, ei
17 -- 18 Gylden.

Dette vilde eg ikkje tru. Eg gjekk uppå Stasjonen
og høyrde etter der. Då fekk eg vìta, at Billetten til
Hamborg vilde kosta meg 221/2 Gylden.

Det var alt det eg åtte og hadde. Til Hamborg vilde
eg koma heilt-upp Fant.

Og eg var svoltin. I Leiden hadde eg drukki Kaffi
med Kjeks eller slikt; no laut eg hava eitkvart som der
var Mat i.

Eg fekk telegrafere. Telegrafere etter ei
Telegraf-Tilvisning
på ein Bank her. Men det var nok meir enn
uvisst, um eg kunde få Svar so snart som til Klokka 2.
Og etter 2 var Bankane stengde.

So fanst det berre ei Råd. Eg fekk gå til Konsulen.

Det var leidt. Men her var ikkje anna å gjera. Hjå
Konsulen kunde ein få låne Pengar når det kneip
hardt, og når ein hadde sine Brevskapar i Orden; og
no kneipt det hardt. Og eg hadde mine Brevskapar i
Orden.

So drog eg på Byen og leita upp det norske Konsulate.
Eg fann det langt um lengi; -- "Svenska och norska
konsulatet", stod der på Dørskilte.

Kantore var ikkje so stort som eg hadde tenkt. Innanfor
Døri var der sett upp ein Disk som gjekk tvert yvi
Rome; ved den stod det ein svartklædd bleik Mann og
ekspedera eit Par Skipskapteinar. Lite lenger inne var
det ein Vegg med ein Glugg i; gjenom den Gluggen
såg eg ein Mann som sat innanfyri ved ein Pult og
skreiv.

Den svartklædde ved Disken tok seg god Tid. Han
stod og strìka og skreiv i ein Protokol og småsnakka
innimillom; såg ut til å vilja gjera Arbeide sitt vel.
Nå; Konsulen er vel der inn-ved Pulten, tenkte eg og

SIDE: 17

vilde gå inn. Då sagde den svartklædde med høg Ro:
"ver so god; bli der. Så skal jeg hjelpe Dem." "Hm!
so det var Konsulen? Det hadde eg ikkje tenkt. Nå;
men eit Grand høfleg kunde han gjerne vera; eg lika
ikkje Fyren.

Han lét meg stå der ei Stund; so bad han meg taka
Sess. Eg såg meg ikring. Burte ved Glase stod det
ein litin Stol og kraup i Krå; dit burt gjekk eg og
sette meg.

Um ei Stund hadde eg funni ut, at det var stuslegt her.
Eg var svoltin og svevnug og lite i Lag; so snart eg var
ferdug med Konsulen vilde eg ut og få meg Mat; og so
burtpå Hotelle og sova.

 -- Jaso; so det var soleis, svenska och norska
konsulen såg ut. Ein verdig Mann. So verdig at Helvti
kunde vera for mykje. Fælt ulik alle franske Embættsfolk
eg hadde sétt. Eit breidt, litegrand skeivt Andlit, so
bleikt at det skar i blått. Ein breid, mager Munn;
Skjegg etter Keisar Wilhelms Måte, men kolsvart og
småkrullut og liksom klint tett inn til Skinne. Eit langt
skeivt Snyteskaft. Sant å segja såg han ut som ein
tysk Jøde.

Nå; han fekk sjå ut som han vilde; når alt kom
ihop var det visst ein snild Mann. Han gjorde seg svært
fyri med desse Kapteinane. Strìka og strìka og skreiv
og skreiv; rødde inn-imillom, venlegt og hyggjelegt, verdig
som ein Far, med endelaust Tòlmod. Rett som det var
kom det inn ein litin Gjentunge. 12 -- 13 År visst;
armt men reinslegt klædd; vakker og bljug; henne gav
han Pengar. Det var Dotter av ei Fatikenkje som han
hadde teki seg av, sagde han; det var so smått for deim,
stakkar. Eg vart burtimot kløkkt. Og slik ein Mann
kunde eg sitja her og vera arg på!

Nå; mot meg hadde han ikkje vori noko høfleg. Men
eg såg då ikkje vidare fjong ut heller, eg. Ja-ja; men
eg hadde då rein Halskrage! Og nyraka var eg; og
Fillejakka mi hadde eg kosta det beste eg kunde. Handkragane
var ikkje nytta meir enn ein Gong fyrr; og
Styvlane var so blanke at ein kunde spegla seg i deim.

SIDE: 18

Det hadde visst mang ein Mann sett verre ut, når han
kom på eit Konsulat og skulde slå Pengar!

Um ein halv Time eller so tok han endeleg Avskil
med Kapteinane. Han tok deim varmt og hjarteleg i
Handi, den eine etter den andre, og rødde og rødde og
såg på deim med sine småe kalde Augo som lyste av
Venskap, lyste i grønt.

 -- Og so var det eg då.

Ja; eg sagde kva eg vilde. Fortalde um Båten som
hadde narra meg, og sagde kor ille det var stelt. So
gav eg han Visitkorte mitt, og sistpå Passe. I det stod
der kven eg var og kva eg var; og der stod, at eg skulde
passere fritt og uhindra og få folkeleg Medferd kvar eg
kom, i Danmark, Tyskland, Frankrike, England, Belgia og
Holland.

No var eg i Holland. Og no var eg i Knipe. Her i
Byen kjende eg ikkje ein Kjeft; heimetter måtte eg i
denne Dag; og no fekk då Konsulate vera so rimelegt
å låne meg 100 Reichsmark -- eg trudde kje ein kunde
låne mindre av eit Konsulat -- , so eg kunde koma godt
og vel til Kristiania yvi Hamborg.

Den svartklædde såg nedetter Passe mitt; so lyfte han
sitt Snyteskaft og heldt ein Tale.

Når ein reiste i Utlande, sa han, so skulde ein stelle
seg so at ein ikkje kom i Knipe.

Og han greidde ut, og gav mange gode Grunnar for,
at når ein Mann reiste i Utlande, so fekk han reise på
sin eigin Kostnad og ikkje på Kostnad av Konsulate.

Eg stod og glodde. Var Mannen ein Skjemtegauk?

Men det såg han meg ikkje ut til. Han stod og tok
uppatt og uppatt sine Visdoms Ord med veksande Ålvor;
vart sistpå so ihuga at han tok til å brjote på Tysk.
Han hadde nok vori lengi heimanfrå.

Kvar Mann kunde koma her og segja: hjai er i Knipe;
hjai må hafe Penger; men det var noko som ikkje kom
Konsulate ved. Konsulate hadde havt nok av slike Folk.
Her kom den eine og her kom den andre; her kom Folk
i store Masser; ok alle vilde hafe Penger; ok alle var i
sodan Gnipe; men dersom eg trudde, at Konsulate hadde

SIDE: 19

noko med å skaffe Pengar til Folk som ... Folk som
... som ikkje kunde greide sine Reiseutgiftir sjølve, so
tok eg storleg i Miss.

Han stirde på meg med småe Augo som stakk; og
eg kunde sjå at han tottest hava tala framifrå.

Det var ikkje mi Meining.

Eg sagde at eg ikkje vilde hava Pengar av Konsulate.
Eg vilde låne Pengar; og dei skulde Konsulate få att,
so snart eg kom til Kristiania.

Den svartklædde drog på Aksli.

Kjah! Det sagde alle. Alle kom her og vilde "låne";
Konsulate skulde få att Pengane sine um åtte Dagar;
og so raiste dei; og Konsulate såg aldri meir korkje
deim eller Pengane. Konsulate hadde havt nok av slike
Folk. Konsulate hadde tapt so mykje Pengar på slike
Folk at det ikkje kunde tapa meir. Han hadde ikkje
noko Mistru til meg serskilt. Men eg fekk greide meg
sjølv. Konsulate var ingin Bank; Konsulate kunde ikkje
hava noko å gjera med Folk som ... Folk som ...
nåh; det var noko som eg self måtte pegripe.

Men det pegreip eg ikkje. Hm! trudde den Tryntyrken
at eg hadde reist frå Kristiania til Paris og frå Paris til
Antwerpen og frå Antwerpen til Leiden og frå Leiden til
Amsterdam berre for å snyte "Svenska och norska
konsulatet" for 100 Riksmark?

Eg skalv av Sinne. Eg fekk knapt Ord for meg. Eg
sagde noko um, at eg -- eg hadde då ein Bås i Staten;
eg var då ikkje nokon rein Rekefant heller; men kor
sinna eg vart, og kva Titel eg gav meg, so nytta det
like mykje.

Konsulate hadde tapt Pengar i tusundvis, sagde den
bleike; det hadde tapt Pengar på Folk som ... Folk
som ein skulde tru betre um. Dei beste Folk mang ein
Gong; Folk med dei beste Forpintelser. Når ein Mand
var ute og reiste, fekk han stelle seg so, at -- 

Ja men eg kunde då for svarte -- noksagt -- ikkje
hjelpe, at Båtane her i Amsterdam gjekk ein Dag fyri
Tidi?

Nei; men eg kunde agte mi eigi Tid. Soleis var det:

SIDE: 20

Folk lagde seg til i Utlande so lengi til dei ikkje hadde
meir Pengar; og so kom dei til Konsulate; so skulde
Konsulate greide det for deim. Eg kunde reist heim då
eg såg at Pengane tok til å minke; so hadde eg ikkje
komi i denne Gnipe, -- moralisera Konsulen.

Eg meinte på at eg hadde lagt min Ferdaplan so, at hadde
den Fillebåten her i Amsterdam gjengi som ein annan
skikkeleg Båt etter Ruta, so hadde ikkje eg stadi her.
Og når ein Mann på slik Vis kom i Beit, og han ingin
annan Utveg hadde, og han so gjekk til Konsulen og
lagde fram Brevskapar som viste, at han var ein skikkeleg
Mann og ein Mann som var god for so mange Pengar
som han hadde Bruk for, so fekk Konsulen versgod "assistere",
meinte eg.

Nei; det hadde ikkje Konsulen noko med. Konsulate
var ingin Bank. Når Folk reiste til Utlande fekk dei
stelle seg so, at -- 

"Ja, kort og godt: eg må ha Pengar. Eg hev forklåra
Grunnen. Eg hev synt fram Pass som viser kven
eg er, og kva eg er. Heim må eg; utan Pengar kjem
eg ingin Veg; i denne Byen kjenner eg ingin; eg må
ha Pengar; no veit De det."

Den bleike sagde:

"Di må hafe Penger; det tror kjaih nok; men det
blir ikke Konsulatets Sag. Vi kan ikke hafe noget med
dette at gjére. Jeg tror ikke, Generalkonsulen heller
vilde hafe noget med dette at gjére. Di får hjelpe Dem
self." Han slog ut med Handi; Audiensen var slutt.

Eg stod og glodde. "Er det ... er det ikkje Generalkonsulen
 eg talar med?"

"Nei," sagde den bleike og slo Augo ned; "kjaih er
ikke Generalkonsulen; han er ikke at træffe for Tiden."

Nå, hvad du ikke er, det kanst du blive! tenkte eg,
og hugsa med det same på, kor vel han hadde stelt for
dei tvo Kapteinane.

Men dermed var eg like nær. Eg stod der som Skrubb
i Soks og visste korkje att eller fram. Endeleg fann eg
på noko.

Konsulate kunde telegrafere til det norske Finansdepartemente.

SIDE: 21

Det kunde taka Pant i Løni mi. Eg
skulde gjeva Visse. Her på Flekken skulde eg gjeva
Visse ... kom med Pen og Blekk.

"Hvad er det for Gage, Di har at gife Forskrifning
po?" spurde den bleike og lyfte sitt lange Skaft.

"Det har jeg sagt Dem. Det står desuden der i mit
Pass! I det Papir Di har i Hånden!" Eg skar Tennar.

For andre Gongen gav han seg i Kast med Papire.
Og der stod det, på Franskt og svært klårt, kva eg
var for ein Mann i den norske Stat. Den bleike las og
las; då han kom noko ned i Teksti seig Snyteskafte
ein Grad nærare Horisontalen.

" ... élu ... pour la revision des comptes de l'Etat
... hm." Ja; Konsulate kunde ikkje innlata seg ...
mm ... Konsulate kunde ikkje -- . "Des comtes de
l'Etat" ... Kor mykje var det eg måtte hava?

100 Riksmark.

Når eg skulde reise?

Klokka 5.

"Kjah. Kjah. Di kan komme igjen ... komme igjen
... Klokken 3. Kom igjen Klokken 3. Vi skal da se,
om der er någet å gjére."

Det kunde du ha funni ut fyrr, din General- -- noksagt,
tenkte eg.

Men enno var ikkje Slage vunni.

Då han Fyren inn i det indre Rome høyrde at Snyteskafte
såg ut til å vilja gjeva seg, kom han fram til
Disken og spurde um eg ikkje kunde telegrafere. Eg
hadde vel alltid einkvar Kjenning i Kristiania som var so
mykje til Mann at han i eit Knipetak kunde skaffe so
mykje som 100 Riksmark.

Han med Snyteskafte fann au dette rimelegt.

Eg ynskte hin Karen dit, der Folk ikkje frys på
Føtane; men eg sa, at eg hadde Kjenningar som i eit
Knipetak kunde skaffe meg 100 Riksmark og vel det.
Men det var for seint no å få Saki greidd på Telegrafveg
fyri Klokka fem.

Nei; det gjekk visst for seg, meinte hin Karen. Ja;
det gjekk for seg, meinte Snyteskafte. Mitt Telegram

SIDE: 22

vilde nå heim fyri Klokka 2. So kunde Kjenningen min
gå i Kreditbanken og få den til å telegrafere Utbetalingsordre
til Konsulate her; og den Ordren kom hit
fyri Klokka fem. So kunde eg koma her upp; og då
skulde eg få so mykje Pengar som Ordren lydde på,
um det so var 1000 Riksmark.

So lét eg meg narre. Eg kunde våge mest kva det
var for å sleppe å plåge Svenska och norska
konsulatet, som var so på Live for at det skulde
tapa 100 Riksmark på ein norsk Statsrevisor.

 -- Kjenningen min i Kristiania fekk Telegrame langt
ut på Laurdags Ettermiddagen. Då var det for seint;
alle Bankar var stengde.

So vart det å liggje yvi til um Måndagen. Eg
hadde funni ut, at eg heller vilde gå i Kanalen enn eg
vilde beda Svenska och norska konsulatet um
100 Riksmark endå ein Gong.

Eg dreiv det meste av Sundagen i Dyrehagen. Der
er Dyr og Fuglar av alle Slag, mest som i Noas Ark;
dei eg såg mest på var dei store Rovdyri av Katteslage.
Der var ei Løve med småe Ungar som låg og
gnog på store Kjøtbein og var blide og snilde som Kvelpar;
ein Gong imillom var dei burte og strauk seg kjælande
uppetter Mor si; dei var glade i henne, såg det
ut til. Og ho låg på Vakt for deim; samla det seg
altfor mykje Folk utanfor Bure, so vart ho vond og reis
upp og bura. Ho meinte dei stakkars søte Småingane
måtte hava Lov til å eta sin Mat i Fred.

Og so Tigrane. Store, men fine; kattefine, kattemjuke;
skræmelege. Løva er veldig. Men du vert meir grunnskaka
av Rædsle når du ser Tigeren, elegant som han
er, med Augo som grøn Eld, so ville at du kjenner
Vanvite renne deg gjenom Blode, når du stirer inn
i deim.

Apekattane sat eg lengi og glodde på; dei er so løglege

SIDE: 23

og lette og fantevorne; det mest uvederheftige du
kan sjå. Sistpå var eg i det store Akvarie. Du kjem
inn i eit veldigt Rom, fælt langt, myrkt som ein Kjellar;
i Veggine er Rom for Fisken, som gjeng der og lìver i
småe kunstige Holur eller Gropir fulle av Vatn, avstengde
med svære Glasrutur. Gjenom deim kann du
sjå Fisken og heile hans Liv og Ferd tett innved. Umfram
dei endelaust mange Fiskeslagi er der fullt upp av
andre Sjødyr, Krosstroll og Korallar og altslags rart, og
so desse Dyri som veks på Sjøbotnen som fagre Blomar,
med Lìtir so mjuke og fine og ljose, at me hev dei ikkje
venare i Luftheimen.

Men som eg gjekk og såg på dette Fiskelive i kaldt
Vatn og Kjellarljos, kom det yvi meg slike rare Minningar.
Der stod Fisken kald og åleine og glodde tankelaust
med stinne Augo og svelgde og svelgde på Vatn med
breide Munnar liksom gamle Kallar som tygg, og såg
so hjarteleg matleid og likesæl ut, at eg kom til å tenkje
på Landsmennar.

Då eg kom til Gjestehuse att, låg der Telegram frå
Kristiania.

Der stod; "200 Kroner er sendte til Antwerpen."

 -- Til Antwerpen! Tull yvi Tull; Ørske og Tusseskap;
var det eg eller hi Verdi som skulde på
Gaustad?

Og no stod eg her i Amsterdam og hadde ikkje so
eg kunde greide Hotelrekningi dessmeir. Kvar skulde
ein av no?

Berre ei Råd såg eg. Finne Konsulen sjølv og tala
med honom; no turvtest det ikkje so mykje; og eit Telegram
måtte vel Mannen tru.

 -- Eg gjekk.

Konsulen var Nordmann. Han budde i det finaste
Stroke av Byen, endelaust langt av Stad. Eg køyrde med
Sporvogn eit Bìl; gjekk eit Bìl; tok ny Sporvogn; gjekk

SIDE: 24

endå eit Stykke; endeleg var eg framme ... og råka
Konsulen i Porten på Vegen ut.

Det var ein fin, bråkfri, hyggjeleg Mann; me gjekk
att og fram i Portrome hans og talast ved ei god Stund.

Eg viste fram Passe og Telegrame. Han kunde Inkje
segja; Papiri såg ut til å vera i Orden.

Men dersom eg kunde tenkje meg, kor mange Pengar
Konsulate hadde tapt på reisande Nordbuar! Konsulen
nemnde Tale; det var so stort at eg vågar ikkje å
herme det, -- um eg skulde ha mishøyrt meg. "Og De
må kje tru at det berre er Småfolk som hev narra oss,"
sa han; "nei; det er Folk i alle Stellingar; De trudde
meg ikkje, um eg vilde nemne Namn. Eg hev ingi Mistru
til Dykk personleg; men De forstend ... med dei
Røynslur som me hev, so er det kje Råd; me hev vori
nøydde til å gjera oss til Prinsip å aldri låne. Våre
kjære Landsmennar der uppe er framifrå Folk; men ...
meir sætande kunde dei vera. Dei hev liksom ikkje den
rette Kjensla av, at ein Lovnad bind sin Mann; dei tenkjer
som so: kva er eit hundra Kronur eller tvo for eit Konsulat?
 -- Eit Ord er eit Ord; men ikkje kvar Mann er
ein Mann."

 -- Snyteskafte hadde havt Rett, forstod eg. Eg gav
upp alt. Å; det kann vera vondt stundom å høyre til
eit Folk som ikke er heilt upp sætande.

Vonlaus og rådlaus tok eg til å snakke um Pantelånaren;
um Herr Konsulen kjende ein rimeleg Pantelånar
i Amsterdam ... Eg hadde alltid ei Klokke; ein
Overfrakke; ein fin Handkuffert ...

Eg trur kje Konsulen svara noko større på dette.

Men um ei Stund vart det til det, at eg kunde få
låne so mykje som til Hotelle og Antwerpenbilletten. Eg
fekk sende Pengane attende med Postanvisning frå Antwerpen
... "Takk, Herr Konsul!" Eg tok Pengane og
flaug. -- 

 -- Aldri hev eg lengta so sårt etter å nå ein By;
aldri hev eit Jarnvegstog gjengi so jammerleg seint; aldri,
aldri hev eg vori so glad då eg nådde fram -- som
denne Gongen. Eg sprang frå Vogni beint på Posthuse;

SIDE: 25

fekk mine Pengar; sende i same raude Rappe dei lånte
Gylden attende til Amsterdam ...

Hu! det kann stundom vera fælt å vera Nordmann.

No hev eg ikkje Tid å fortelja meir. Eg skal til
Fjells; um ein Time gjeng Toge; og eg hev enno ymis
Innpakking att; trøyste og betre meg, -- eg kunde
koma til å bli for seint ute!

SIDE: 27

KOLBOTNBREV

SIDE: 29

1. Ungkarsliv.

Fyrste Breve.

Garviksætri August 1885. 

Gode "Fedraheim"!

Jau; her er betre å vera.

Det vil du forstå, som sjølv vantrivst i Kristianialufti.
Og du må kje tru der er meir Moro i Statsrevisjonen
enn på Fedraheimshybelen. Å nei då. Skulde me
tala um det, so er det vel fåe Ting som er so lite
morosame som å sitja i eit slikt Kantor og sjå på
kor lite Visdom Verdi vert styrd med, som hin Statsmannen
sa.

Ja du hugsar Kantore mitt i Stortingsbygningen? -- 
Nakne Murveggir; eit tungt gult Skåp; tvo tunge gule
Pultar; tri tunge gule Trestolar; ægte norskt Arbeid altihop,
Fjellmannsverk; grovt og sterkt; utan all Freistnad
på Stil eller Stas; i den eine Kroken ein høg svart
Jarn-Omn; attmed den ei Vedkasse ihopspikra av Fjøl-Endar
og yvismurd med brun Oker. Høgt uppe i den
eine Veggen tvo Vindaugo utan Gardin; gjenom deim hev
eg Utsyn til Christian Friele.

Denne Mannen hev med sitt "Morgenblad" Bøle i Øvre
Vollgata, som du veit, millom Vaskekjerringar og anna
rart; og jamt når eg kjem åt Vindauga og skal sjå
ut, so er det Framsida eller Baksida av Friele eg fær
Augo på. Det er ikkje stort Umskifte, skulde eg tru!

SIDE: 30

Med Flossen i Nakken og ei liti Pakke under Armen
stabbar han i Veg på sine Podagrabein idag som igår
og imorgo som idag; han skjer Tenner til alt og vert meg
meir og meir til ei Ikjøting av sjølve Kristiania. For kva
er denne halvstore Småbyen anna enn slik ein stiv, sur
Borgarmann, som set Hatten fanteflott atti Nakken og skjêr
Tennar til alt? Lat meg ikkje klaga yvi trongt Utsyn
frå Kantorglase mitt! Heile Kristiania er det eg ser,
ein Gong Framsida og ein Gong Baksida; meir kann
ingin krevja, når han vil vera ein rimeleg Mann.

Men på Pulten ligg "Statens Regnskaber" frå attan
hundrad og den Tid: store, tunge Protokolar, digre dumbegråe
Papirpakkar skrivne med livlaus, regelrett Kantorhand
til 60 Øre Arke, og fulle av Tal og Departementsstil;
eg vrid meg kvar Gong eg ser deim. Og det er Christian
Friele eg hev Utsyn til her au.

Stiv, stram, med Flossen i Nakken og Brillur på
Nasen stig han fram for meg gjenom Kantordumba og
Departementsstilen og gryler: Folket? Dette såkaldte
"Folket"? -- Det skal ha' det på den Manér! Strips
skal det ha! Strips! og en god, stærk trang Trøie ...
dette såkaldte "Folket"!

Hugsar du her i Vinter, då eg sat og stræva med
Rekneskapen yvi Østerdalsbana? -- Eg var so sinna at
eg sistpå skreiv ei Vedteikning som var god. Der gjeng
dei og narrar Stortinge til å bevilge; lovar Vegen for
tie Millionar men brukar femtan; og når dei hev øydt
upp desse femtan Millionane og noko til, -- so er dei
endå ikkje ferduge!

Etterpå alt sèt dei Fragtine for Folk og Gods so høgt,
at Bøndane uppetter Lande ikkje kann brùka bana. Dei
køyrer sitt Timber til Byen med Hest som i gamle Dagar;
og Jarnvegen skranglar tom både upp og ned, so nær
som den Stundi um Sùmaren, når han kann få Tak på
eit Par Turistar

Ja då.

 -- Og her i Vår fekk eg sjå Armodsdomen frå den
andre Sida.

Eg skulde sjå igjenom "Statens udestående Fordringer".

SIDE: 31

Der var millom anna ei Liste yvi Jarnvegstilskot som ikkje
var innkomne. Du veit det var teikna store Sùmar privat;
stakkars Folke uppetter Dalane trudde, at når Jønnvegen
kom skulde alt bli godt; og so tøygde dei seg so
langt dei kunde, og lenger. So sìt eg i det gråe Kantore
mitt ved den grågule Pulten og ser på denne Lista
... ei endelaus Liste. Det gjeng Side upp og Side ned,
Ark ut og Ark inn; å du store Tid, so mange det er
som ikkje hev betala. Kor kann det hava seg? Der er
ein Rubrik som heiter "Anmærkningsrubriken"; der fær
eg vìta det.

"Konkurs; Fordringen anmeldt i Boet. -- Do. -- Do.
Do. -- Uformuende. -- Do. -- Do. -- Do. -- Do. -- 
Do. -- Aldeles uformuende. -- Udvandret til Amerika. -- 
 -- Do. -- Do. -- Død; Enken nyder Fattigunderstøttelse. -- 
Atholdt Exekution efter Underretsdom, men intet realisabelt
Udlæg. -- Opholdssted ubekjendt. -- Nyder Fattigunderstøttelse.
 -- Død som Fattiglem. -- Ikke antruffen.
 -- Skal være i Amerika. -- Reist til Australien. -- I
Sydamerika. -- Bor på Island. -- Uformuende. -- Do.
 -- Do. -- Do. -- Do. -- Konkurs. -- Do. -- Do.
 -- Do." ...

Side etter Side, Blad etter Blad, Ark etter Ark; eg
vert leid; ris upp; gjeng åt Glase; ser ut ... Chr.
Friele bakanfrå. Fælt podagristisk i Dag. Gjeng med
Stav; seint og størt; Flossen i Nakken ... Folket? Dette
såkaldte "Folket"? heh!

"Uformuende" ... "Død i Armod" ... "Konkurs"
... "Reist til Amerika" ... Side upp og Side ned;
Blad ut og Blad inn ...

Alle desse sprengde Liv legg seg for Bringa på meg.
Dei stod seg godt ein Gong; sat med Gard, Skog, Skipspartar;
var modige og teikna Lùtir i Jønnvegen som skulde
koma med Rikdom og nye Tidir upp gjenom Dalane. Då
Jønnvegen var ferdug tjuge År etter var alt ute; Skipspartane
verdlause, Skogin uthoggin, Garden seld, Mannen
"konkurs", i Amerika, i Australia, på Island, i ein eller
annan Kyrkjegard; og Enkja sat etter med Barneflokken
og "nød" ... "Fattigunderstøttelse".

SIDE: 32

So kjem Staten. Staten som me held uppe med all
vår Magt, av di det er den som skal forsvara oss, forsvara
vårt Liv, vår Eigedom ... Staten kjem. Lensmannen
drìvin av Futen, Futen drìvin av Departemente,
Departemente drìvi av Statsrevisjonen, Statsrevisjonen drìvin
av Stortinge ... "kor gjeng det med "de udestående
Fordringer"?" -- Lensmannen med sine Vitne stig inn
på Lofte hjå Enkja og skal gjera "Execution". Det gjeld
dei siste Restane; Gull-Ure ho fekk av Mor si ein Gong;
Gull-Ringen ho fekk av Brudgomen sin; Vogga der Borni
hennar hev sovi; den gamle Sofaen; den siste Staskjolen
... men so er der kje noko. Det er burte alt; burte
for lengi sidan. Selt for Mat og for Ved, pantsett, uteksekvera;
"intet realisabelt Udlæg", berre Fillur, Fillur
... og midt i Fillehaugen ei gul, utsjaska Fille av eit
Menneskjebarn.

Det vert meg til eit Bilæte av heile vårt arme
norske Liv.

Eg tek Hatten og Frakken og gjeng ut; Murlufti her
inne, og Kjellardåmen, og all denne Armod, det eine med
det andre hev gjort meg hugsjuk; eg må få Luft; eg
må få sjå Folk; svingar innum på Grand og vil få
meg noko å kveikje meg upp med.

Der sìt fem-seks Mann, kvar i si Krå; dei ser ut som
dei au kunde vera komne frå eit Kantor med Kjellardåm
og Armod. Men burte ved Hyrneglase sìt ein
Flokk Studentar, norsk Ungdom; dei må vera komne
frå "Live", dei. Sìt og heng yvi Glasi sine og tegjer.
"Gider ikke." "Gider simpelthen ikke." "Æsch" ...

Her upp-i Fjelle er betre å vera.

Den Jønnvegen eg hev vori so arg på er god for noko
lell; me som hev Råd og gode Stundir kann koma langt
med den; eg kjem til Auma Stasjon på elleve Timar.
Frå Auma upp-yvi Fjelle, vest-yvi, ei god halv norsk
Mil, -- so hev me Savalen. Yvi Savalen med Båt,
vest-yvi ei halv norsk Mil til ... der er Stogo mi i

SIDE: 33

Garvik-Lia. Då er eg i Norig. Då er Christian Friele
gløymd.

Min gode Vén Ivar Mortensson hev funni på at Stogo
mi skal heite Kolbotnen. Han hev tilmed sett dette Namne
i "Fedraheimen", so no trur Folk at Stogo heiter so. Men
det skal bli Lygn det, ser du. Sætri mi er ingin Kolbotn.
Ho ligg ved Garvika, upp-i Garvik-Lia, innunder
Garvikåsen; og aldri kjem det anna Namn på ho enn
Garviksætri, so lengi eg lìver. Du fær hugse på det,
"Fedraheim". Bry deg aldri um kva han segjer, denne
candidatus theologiæ Ivar Mortensson; han fer med so
mykje Tull, han.

Det kunde elles vera god Grunn til å kalle Stogo mi
som han Ivar vil; for det er ein gamall Kolbotn ho ligg
på. Dei hev brent mykje Kol her i fyrre Tidir; og den
Koja der Kolbrennarane budde, den stend den Dag i Dag
er. Og stå skal ho, berre ikkje den skarve Stuten der
burtatæ stangar ho ned for meg. Men det er kje å lite
på. Eg hev mykje Mas med den Stuten, som elles er
berre ein Trusk av ein Stut, og ein Tosk attpå; han
kjem alltid når eg er i verste Basken med Fiskegryta,
eller når eg sìt og skal få meg Mat. Då kjem han
remjande og burande so eg høyrer han lang Veg -- han
øver seg i å vera olm -- ; og fyrr eg veit Ord av stend
han og klår Skolten sin i Kojeveggen, so det berre fyk
med Mold og Mose. Eg ut med Påken det fortaste eg
vinn, og han til Beins; men når eg vel er innkomin, so
stend han ved Koja att og klår seg som inginting var;
hev gløymt både meg og Påken. Fælt so lite Vìt der
kann vera i slik ein Stuteskolt.

Koja ser ut på Lag som ei Finnegamme, ei av dei
minste og minst for-seg-gjorde. Du kann kje stå rett
inni ho, ikkje i Mìden dessmeir; og utanpå ser ho ut
som ei kilerund Mosetuve med kvass Topp. Der sat i
fordoms Tid den svarte Kolbrennaren svarte Kvelden og
røykte på den svarte Kritpipa og stelte med 'n Svarte-Lars;
og Folk nedi Bygdi, som totte det måtte vera

burtatæ: burtantil. 
Svarte-Lars: Kjælenamn på Kaffikjêlen.

SIDE: 34

fælslegt å liggje so einsleg der upp-i Villmarki, tenkte so
ymist, at den svarte Kallen i den svarte Koia visst ender
og då vart gjesta av den som var endå svartare og hadde
ein større Eld å vakte på enn slik ei Kolmile.

Kannhende det er noko slikt den snilde Kandidat
Mortensson tenkjer på, når han plent og plent vil at
Stogo mi skal heite Kolbotnen?

Men Stogo er for fin til å hava so svart eit Namn.

Uppe i Bakken ligg ho inneringa av store Mastefurur
og glytter gjenom Skogen ned-yvi Savalen til Tronfjell,
som stend rett ned av Osen, ei Mil ifrå men tett ved
likevel, veldigt og blått, med breide rolege Rundingar og
liksom ein Ljoske yvi seg, eit sant Østerdalsfjell.

Men Saval-Sjøen tøygjer seg blå og blank ei halv Mil
ut-yvi, med ein Skogkrans ikring av Furu og Bjørk, og
med Vordir og låge Åsar på Sidune. Fint og rolegt
dreg dei seg ut-yvi, desse Åsane, med lange mjuke
Rygningar gule av Reinmose, sterke og reine i den klåre
Lufti. Gjenom Skare i Sudvest ser du Foldalsfjell og i
klårt Vêr Rundetoppar; i Vest stend det vene Einundfjelle
med sine mjuke Linur; og i Nordvest og Nord dreg Lande
seg uppetter i lange Lidir og Kvelvar til Marsjøfjell, Gruvefjell,
Storhø og Savalkletten. So kjem i Nordaust eit lægre
Lende med Ryggir og Rés og småe Bergufsir yvivaksne
med Skog; inni der bur det Bjørn, segjer dei. Men alt dette
som ligg i Halvringen frå Nordvest til Nordaust kann eg
ikkje sjå her frå Kolb ... frå Garvika; den bratte
Skoglidi ovanum Huse stengjer det burt. Men berre eg
kjem uppå Bakken, upp i Bjørkelunden, uppå den vesle
grøne Bekkevollen som han Ivar hev døypt Vellir, so
ser eg det meste av det; og tek eg Båten og ror ut på
Sjøen, ser eg det alt.

Sjølve denne lange myrke Furu-Lidi ovanum Huse og
rundt ikring er elles so fager, at eg ikkje saknar det ho
stengjer ute. Og i denne Lidi lìver det Storfugl. Her
fyrr i Sùmar kunde det hende at det fyrste eg såg um

Vord: rundbygt Fjell.

SIDE: 35

Morgonen var ein Tiur som gjekk der nede og spanta;
skulde vel hava seg sin Morgon-Drykk. Og fram-etter
Dagen, når eg var ute og dreiv, flaksa det Storfugl upp
framfor Føtane mine rett som det var, han svart og veldig,
ho gråspettut og diger og moderleg, og flaug i Veg med
svære, plaskande Vengjatak som eg høyrde langt burtgjenom
den tette Skogen. Det var mine Fuglar. Då det leid
noko lenger utpå vart dei burte for meg; men dei kjem
nok att. Og det lyser eg hermed for alt Folk, at kjem
det nokon og skyt desse store fagre Fuglane, so skal
han vera min Uvén for Livstid. Det skal eg aldri tilgjeva.

Når eg kjem upp-å Høgdi, breider Savalen seg ut for
meg med sine Holmar og Fjordar og Nes. Ikkje heile Sjøen
ser eg, so her på Nedre-Høgdine; serleg gøymer Nord-Fjordane
seg burt; men endå er det ein Storsjø eg her
hev framfyri meg. Og han er venare enn han er stor
til; aldri såg eg noko so blankt og blått. Høgfjells
Himil avspegla i kjeldeklår Sjø; noko friskare og reinare
kann du kje ut tenkje. Og frå Strendane rundt ikring
speglar seg Reinmosefjell og skogklædde Åsar; lengst
nede Tronfjell i si rolege Høgd.

Ved Solegladsbìl fær dette Storfjelle stundom ein serskild
Glans yvi seg, ein raud, linn Solglim som Skin av
ein Eld; ein kjem til å tenkje på sveitsiskt Alpenglühen.
Speglar so dette Høgfjell-Skine seg i Savalen millom det
furugrøne og bjørke-ljose frå Skog, det reinmose-gule
frå Ås, det himilreint blåe frå Luft, -- då vert det
eit Bilæte so draumfagert i sin mjuke og skifterike Glans,
at du er ikkje i Verdi lenger, men i Eventyrheimen.

Skog-grøne Nes tøygjer seg ut i Sjøen det eine utanfor
det andre; det gjev Liv. Tvo Skog-grøne Holmar,
Skólholmen ut-imot Osen og Svarthugu (-hovud) her inne
ved Garviki, tøygjer seg burti Vikine att; det skifter med
Bugtir og Skognes so langt du kann sjå, heilt til Auga
når Osen og fær kvile mot den breide Barmen åt Tronfjell.

Um der er Fisk i Savalen? -- Ja det må du tru.
Men han er ikkje god å få Tak i. Vil du fiske med
Flugu, so må det vera myrkt i Vêre, og Vind, og ikkje
for kaldt; dertil må der ikkje vera Skodde um Fjelltoppane,

SIDE: 36

og Vinden må ikkje vera av Nord. Best er det
ei tvo-tri Dagar fyri eit Vêrskifte; det segjer han Ola,
gamle Ola Viken, Grannen min ut-på Svarthugu; og han
veit det.

Det hev vori fiska so lengi etter denne Saval-Auren,
at det er rart der kann vera so mykje att av han, at han
då bit sùme Tidir; for det er med Fisken som med oss:
han vert klok av ill Røynd. Saval-Auren er den vìtugaste
Fisken eg hev vori ute fyri. Men so er han ikkje feit
heller; Vìt og Talg høyrer ikkje ihop, som Vinje lærde
oss. Men fin i Fisken er han, og smakar framifrå.

Ja, eg hev det godt her.

Ingin kann tru kor kry eg er av å eige denne Stogo
i Garviklia. Men tenk kva det må vera for ein Heimlausing
som eg -- ein Heimlausing som attåt ikkje er
fri for å vera mannvond -- å hava eit Hus som eg eig
sjølv, og som ligg løynt uppi Fjell og Skog som ein
Huldregard! Denne Stogo her ved Savalen er det einaste
i denne Verdi eg er fornøgd med.

Og her kjem min sanne Natur upp. Skrive kann eg
ikkje. Det einaste eg hev Moro av er å gå i Skogen
med Øksi eller Spaden og hogge Tre og Ved og rydja
upp; det vert ikkje stort av det, Gubbær'-oss; men likevel!
 -- Og so koke Mat. Trur du ikkje at eg, som kvar
Mann held for ein Literat, ubrukeleg til all god Gjerning,
 -- at når det kjem til Ålvor, so kann eg koke både
Kaffi og Fisk og Hermetik og Jordeple og Graut; ja
Graut! Men ikkje Rjomegraut; den må ho Anne koke
åt meg; og brenne Kaffi må ho òg; ho Anne Svarthugu
veit du, Kjeringi hans Ola. Og ein Vedhoggar vert
eg, so eg mest trur eg skal kunna lìva av det, um
"Morgenbladet" ein Dag fær meg avsett frå Stasrevisjonen
... nåh! ikkje tenkje på "Morgenbladet".

Du kann tru det var fint her i Sùmar. Um Morgonen
når eg stod upp, og det var klårt Vêr, so var det noko
av det fyrste eg gjorde å gå utanfor Glase, på den
vesle Vollstubben millom Stogo og Koja, og stire mot

SIDE: 37

Vest; millom Furugreinine kunde eg då timja Rundane.
Og såg eg at dei var fagre den Dagen, so kleiv eg
uppå Take av Stogo; og der, øvst uppe på Møne, innved
Skorsteinspipa, kunde eg stå i lange Stundir og glo
på desse fagre Fjelli. Det var Stor-Runden og Diger-Runden
eg såg, og ein til; Mid-Runden trur eg. Å! so
skire og fine som dei låg der; rolege og trygge, himilblåe,
sylvkvite, høgare enn alt! So overjordisk fritt som
dei lyfter seg upp yvi alle Viddir og Høgdir! Soleis er
det med Storfjelle. Når alle dei andre sluttar og gjev tapt,
då fyrst reiser dei store seg, leikande lett som inginting
var, og byggjer seg upp i den solblåe Lufti som Slott
for ljose Gudar.

Eller um Kvelden, når eg lagde meg; Døri måtte
vera uppe; -- og so liggje der og sjå ut i ville Skogen
med Bar og Lauv so grønt og friskt som du aldri ser det
i Dalen; og so lata seg svæve av Bekken som gjeng nedgjenom
den svale Lidi med si friske Sildring. Og no ut
mot Hausten. No vert Kveldane myrke; stille og myrke;
og Furutréi stend rundt Stogo høge og svarte; men uppe
på Himilen med dei kvilande Skyine ligg Månen stor og
gul og speglar seg i Sjøen, som vert til berre bleikt
skjelvande Gull og glytter inn i Stogo til meg gjenom
Bjørkelauv og krokute Greinir. Då sèt eg meg ved Åren
og gjer upp Eld, stor, susande Eld, med all den Veden eg
hev hoggi upp utetter Dagen; og so kveikjer eg Pipa og
tek meg eit Glas Øl; sìt so der ved Varmen, som sprakar
og leikar og gjev Tankane Ro; då kviler eg som eg aldri
hev kvilt fyrr. Ute susar det stilt og linnt av Bekkjer
og Sjøskvalp og Skogen som svævest -- -- -- -- -- -- 

Andre Breve.

Kolbotnen August 1886. 

 -- -- -- -- -- -- -- -- -- -- -- -- -- -- -- -- 

 -- Dessverre; det er som ein Tev av Kristiania her au.
Rundt Savalen, der berre Troll og Fjellbøndar og Sætergjentur
og Kyr og han Ivar og eg skulde hava Løyve til

SIDE: 38

å ferdast ... og so Ekorn og Fugl og imillomåt ein
Bjørn ... rundt denne same Savalen bur det Byfolk!
Ingi Lykke på Jordi skal vera heil. Korleis det no
kann hava seg.

Men eg hev gjort det eg kann til å arge og skræme
desse Byfolki; det reine Flagge blakrar yvi Fjellstogo mi.
Norskt Flagg utan svenske Fargar, det er for Kristiania-Nordmannen
det same som Krossen for Fanden; når
han ser det, rømer han.

No hev me då den kjære Politiken vår her uppe
på Dovrefjell likso vel som i Byen. På den eine Sida
av Sjøen bur Intelligensen -- ein Professor, ein Grosserar
og inne i Lomsjødalen ein Apotekar -- , og på den
andre Sida, Vestsida kann du vìta -- bur dei radikale.
Det vil segja han Ivar og eg.

Ja for han Ivar hev au ei Stogu her uppe. Han bur
noko nordanfor meg: burti Sandvika, innunder Savalkletten,
burtimot Bjørneheimen. Ei stor gild Stogu på ein vid
ven Sætervang hev han; men han bur der sjeldan, og
Stogo hev kje noko Namn.

Her ein Kvelden var han hit-hjå meg; og me sat
fleire saman. Han Ivar baud då ut ein Premi til den,
som kunde finne på eit godt Namn åt Sætri hans. Då
sa gamle Ola Svarthugu, at han meinte Sætri kunde heite
Nordpolen. Det lika han Ivar ikkje. Men me andre lo;
og eg er stygt rædd for at Stogo hans Ivar vert heitande
Nordpolen etter denne Dag. Dermed vert han sjølv
heitande Ivar Nordpolen, eller på Østerdalsk med Dativ:
Ivar Nordpola. Men det skal du ikkje segja til honom,
når du vil vera hans Vén. Han vil nok heite det som
gildare er, han; gjeng han kje her og lurer på å kalle
seg upp etter sjølve Savalen: "Ivar Savala" (Savalen i
Dativ)! -- Det vøre Namn det for ein teologisk Kandidat!

Men no kann han få heite "han Nordpols-Ivar" no;
det kann vera til Høves åt honom som hev sett dette
stygge Kolbotn-Namne på Garviksætri. For eg ser at
det nyttar kje kva eg segjer: Stogo mi vert heitande
Kolbotnen, den. Og lat ho det.

Namne skjemmer ingin.

SIDE: 39

Det er fleire Kristianiafolk enn det plar vera her uppe
i År. Burti Strålsjøåsen, på Gala, hjå Gardsen,
er der eit heilt Bøle av deim; tri Kvinnfolk og so 'n
Halvor; og deim kann eg ikkje skræme med reint Flagg
dessmeir; for dei er raude som Hin-Karen eller som eg
sjølv. Dei fleste av deim då. Den verste er ho Hulda,
trur eg. Men ho skal til Amerika til Hausten ho, som
rimelegt er; dei plar ende der, desse radikale.

So leikar me "Byfolk på Lande" her uppe; held småe
Danselag, eller sìt i Kolbotnen halve Nætane og spelar
Whist og drikk Kaffitoddy. Men stundom ber det til
Fjells. Med Kaffikjêlen og ein Nistepose legg me på
Viddi den ljose Sùmarnatt; gjer so upp Eld under ein
stor Stein; sìt og held Kaffikvild og snakkar Snakk og
ser utyvi den bleike Sjøen med sine skogmyrke Holmar.

Um Dagen held eg meg inne og strævar med den nye
Boki skal bli, -- ei fæl Bok. So vert eg leid og gjeng
burt i Strålsjøåsen og høyrer etter um Posten er komin.

Eller eg ligg på Sjøen og fiskar. Eg hev ikkje noko
gode Fiskegreidur, og Vêre er so midt i Lag; det vil
gjerne vera for kaldt. Og rett som det er stend Tronfjell
med Skoddehatt. Nokon Fiskar er eg ikkje heller,
um eg skal fram med Sanningi. Stundom er n' Halvor
med; han er glupare, han, og hev betre Fiskelykke. Det
hender at Kvinnfolki au er med. Dei fær Napp kvar
Stundi, kann du vìta. Men når dei skal draga inn, er
det kje noko. Dei er så nervøse, desse Kvinnfolki.

Storfuglane er her i År au.

Men Stuten som elte meg so ifjor er burte. Han var
vel av dette nye Vinstrelage, kann eg tru, "Oftedølerne",
Bondeprestpartie; og dei likar ikkje reint Flagg, dei heller.
Han vil vel ikkje det skal spyrjast i Fjosom at han gjeng
på Helsing til ein Europæar og Kristianialiterat; det kann
vera fule Fantar lell, slike Fjellstutar.

Men Kyrne er meir truskyldige; dei vitjar meg ender
og då. Eg høyrer fyrst ei Bjølle burti Lidi; so er det

Gardsen, Vangsen o.s.fr.: Mannen på Garden,Vangen.

SIDE: 40

Nasing og Snusing rundt Stogo og ustød, skeivlande Kutakt:
Klauvir som sleng hit og dit, og hårklædde Kne
som knufflar inn-mot kvarandre, heile denne rare toflande
Takten av gangande Kyr, veit du; då er dei her. Kva
dei vil? Å, der er alltid ein litin Grasdott her og der
som dei kann hava Hùg på; men Sanningi er at dei vìl
hava Salt. Utanfor Døri, ikring Dørhella, steller dei seg
upp heile Flokken. Der stend dei og ventar, tòlmodsame
som Mobben når han ventar på Kongen; stend og glor
og svingar på Halen, høgtidslege og ålvorsame; rundglor;
han må vel koma no snart; endå slike Karar plar
ikkje vera klokke-plente. Stig eg då ut på Dørhella,
med ei Tvåre i Handi kanskje, liksom til Kongsstav, og
den store blåe Reiseluva til Krune, då glor dei Augo
ut or Hausen på seg mest; slik Syn hev dei aldri sétt.
Men då dei ikkje fær Salt -- der er lite Salt i Kolbotnen
i År -- , so ropar dei ikkje Hurra; so mykje Vìt hev
dei då.

Dei berre driv på og stend. Svingar på Rovune og
stend. Dei tenkjer vel som so, at litegrand Ære må det
vera i meg au, so eg gjev deim noko Salt til Slutt, berre
dei gjev Tòl og ventar. Men forstend dei at inkje Saltvon
finst, so snur dei den andre Enden til meg og kastar på
Nakken; nei enn han, Di! Kva tru slik ein Kristianialiterat
skal vera til, når han ikkje vil strå Salt for oss?

Og so ruslar dei, og svingar høgt og svivyrdeleg med
det som dei hev i den attare Enden. Kanskje stanar dei
ned-i Bakken, -- um eg endå skulde vilja tenkje meg
um og gjera det godt med deim. Men so sét dei på
Sprang; hyfser i Veg på si Ku-Vis; hiver på Hovudi
med all den Vanvyrdnad som dei kann leggje i slik ei
Rørsle; skeivlar av Stad med Klauvine slengjande hit og
dit og hårklædde Kneknokar knufflande inn-mot kvarandre.

Han Ivar er her uppe stundom, ja; og me kjem ikkje
so verst til Lags, endå han elter meg utruleg med sine
mange Påfynstr, og endå han hev skrivi so mykje rart
um meg i "Fedraheimen".

SIDE: 41

Tingen er vel den, at han hev havt so vidt mykje å
gjera med norske Målfolk og Fridomsmennar no, at han
au tek til å bli mannvond. So vill som eg er han ikkje
enno; men det kjem full', skal me sjå; lat 'n berre bli
so gamall som eg er!

Å ja; eg eldest no. 36 År; Håre fell og Mode fell;
hev det vori skralt med Gjentelykka fyrr, so vert det nok
ikkje betre heretter.

Men det var han Ivar, ja. Her skal du sjå ei Lysing
som han hev sett upp nord-etter Vegen til Nordpolen -- 
han finn seg i Namne lell; han hev tenkt seg um og ser,
at Motstand vil vera fåfengd -- ; på alle dei Stuvar og
Stokkar som i Skogen finst hev han spikra Lysingi upp;
og den viser etter mi Tru, at han er langt på Veg til å
bli olm av seg:

"Fredlysing.

Vonde Stutar, Bukkar og Kvinnfolk, Gneldrebikkjur,
Ranglefantar, Tjuvar og Kjeltringar må ikkje koma til
Nordpolen.

Inkje vondt må koma til Nordpolen.

Ivar Mortensson Savala."

Guten tek til å få Nervur; det er greidt det.

Um elles denne Lysingi kjem til å hjelpe noko veit
ikkje eg. Kannhende ho kann hjelpe for Stutar og Bukkar
og Bikkjur; men visst er det at ho ikkje hjelper for Kvinnfolk;
tvertimot. Nei; no skal dei nettupp til Nordpolen
dei, både Fyrkjur og Fentur; dei kjem dragande både
frå Foldalen og frå Tynnset; desse burtpå Strålberg
vil eg ikkje nemne; dei bryt inn i Nordpolen um han
Ivar ikkje er heime òg, dei. Og ingin veit kvar det kann
koma Kvinnfolk ifrå til Nordpolen no; heilt frå Paradis
av hev Kvinna havt denne Hùgen til å gjera nettupp
det som var henne strengeleg forbòdi. Um Ranglefantar
læt seg skræme kann au vera uvisst; i alle Fall
driv eg der burte rett som det er. Men Tjuvar og
Kjeltringar vonar eg visst vil halde seg burte. Det kann
ikkje løne seg å uppdaga Nordpolen for deim; noko å

SIDE: 42

stela er der då visst ikkje. Det skulde einast vera eit
Pylseskinn kanskje, eller ei Tomflaske. Dessutan hev
han Ivar lånt Revolveren min; so kjem det nokon ved
Nattetid no, so smell det; og då kann ingin vìta kvar
Kula gjeng.

Kolbotnkveld. Klokka er 9. Ute er det svart
som i Avgrunnane. Det hev regnt i Ettermiddag; store
side kvitnande Skyir heng ned yvi alle Fjell som Huldrehattar.
Og ror du ut på Savalen, so vil det vera so villt
og fælt ikring deg, at du vil tru deg midt inne i Lovgjevingi
på Sinai.

Men Ivar og eg er inne, me.

Kom du inn gjenom Døri no, so vilde du rett imot deg
sjå ein stor Eld loga på Gruva; urolegt Ljos og urolege,
flakkande Halvskuggar leikar rundt Stogo; dansar
frametter Veggine; skjelv upp-under Tak-Raftane; det glimar
i Krus-Ty og Mjølkespand burtpå Matborde og i
Rekkja; det nye gloraude Gardine mitt lyser i Eldskine
og gjer heile Stogo varm; lengst bak, attum Skorsteinen,
i "Gjestekammerse", er berre myrkt, med einkvar uviss
Ljosken flimrande innetter ender og då, på Lag som
Nordlys-skimmer.

Gryta heng på Skjerdingen; Meiningi er at me skulde
hava Havregrynsgraut i Kveld. Det finst ikkje anna til
Mat i Kolbotnen no; men det beste må vera godt nok.
Det er Gjestebòdskost heime på Jæren det; Jolaftanskost;
"Grønagraud" kallar me det; og enno tykkjer eg det er
noko med det beste eg kann få. Han Ivar fær au
tekkjast med Grønagraud, um han so er frå Kaksebygdom.

Det er eg som stend ved Gruva og rører i Gryta; eg
er klædd som ein Skogmann og heit og arg; detteher
vert det aldri Graut av, murrar eg og bannar. Burt-ved
Skriveborde, det lange smale raudmåla Skriveborde med
blå Kant som eg kaupte burtpå Strålberg i Forfjor, sìt
'n Ivar og bryt sitt hårsnaude Hovud jammerleg; han
skal hava "Fedraheimen" full til um Laurdagen, men hev

SIDE: 43

ikkje "Mat til Guten". Jauvisst hev han, veit du; der er
nok å skrive um i Bladi no, både den nye liberale Regjeringi
med sine tvo Sverdrup'ar, og den svenske Unionen,
og Bjørnstjerne Bjørnsons Mål; men 'n Ivar hev
alle sine Greidur liggjande i Nordpolen; og til Nordpolen
kann ingin koma. So i Kveld då. Og no veit han
ikkje kva han skal finne på til å laga ei Spalte um.
Noko hev han i Lùmma; men det er ikkje nok; "og so
er det berre noko Tull," segjer han; -- "hev kje du
noko?" -- "Eg hev eit halvt Kolbotn-Brev." -- "Å skriv
det heilt og gjev meg det!" segjer han. -- "Eg kann
kje finne på noko." -- "Å, du finn nok på. Skulde
eg kje kunna finne på so mykje som til ei Spalte!" -- "Ja
prøv," meiner eg. -- "Å, du er ein -- !" -- "Nei det
er sant. Det eg tenkjer mest på no um Dagen er noko
Tull, som då visst ikkje skal i Bladi." -- "Sèt meg på
noko då!" segjer han og riv seg i det Håre som han
ikkje hev. Eg rører i Gryta; han held like eins på med
sitt. "Kom og koka denne Grauten for meg då," segjer
eg; "so skal eg skrive ei Spalte åt deg lell, eg." -- 
"Ja," sèt han i og slengjer Pennen; "men ikkje for mykje
gali!" -- "Eg skal skrive berre Vas; og det er slikt Folk
vil ha, veit du; men kom fort; Grauten kann svide; her
er heitt som i ... som på den Staden der du trur at
eg skal brenne ein Gong." -- "Å din -- . Kom og skriv!
Eg skal nok greide Grauten."

 -- Ja; no er det han som stend der burte og rører i
Gryta, og eg som sìt og riv meg i det Håre som eg
(mest) ikkje hev, og skal gjera ferdugt dette Breve. Det
var heitt der burte ved Gryta; men laga ei Spalte av
inginting er ikkje heller greidt; i Grunnen vilde eg heller
koke Grønagraud. Men no stend han der burte so stød
og stiv som eit Troll; tegjer som Steinen og berre ventar
og krev; og um eg gjer meg Ærend der burt og finn på
eitkvart å prata um, so berre rører han i Grauten og
minner meg um Kontrakti mi; "fær kje eg Spalta av deg,
so svider eg Grauten for deg!" -- og hit att lyt eg.

Nå ja! -- det skulde då vera som både hin og

SIDE: 44

den, um ein tjugeårs Bladmann ikkje skulde kunna
laga ei Spalte når det kneip; her er ho, tenkjer eg!

A. G. 

Etterskrift av han Ivar: Me vart jamskjote,
Kar; for no er Grauten òg ferdug.

Skal eg fortelja heile Sanningi, so er det elles ikkje
fyrste Gongen eg hev koka Graut i Dag; eg totte gjerne
han Kroppen [fotnotemerke] kunde ha spandera lite Ros på meg for
Middagslage eg heldt for han i Dag, eg. Han var so
matlaus at han visste kje si arme Råd; so fann han på
det at me skulde ut og fiske; men eg skýna vel det var
Meiningi at han berre vilde entre seg nordigjenom til
Polen og sjå um det fanst Matsåi der; -- og jamen
laga eg kje til Risengraut, Kar! Eg fann nokre Grýn
slengde nedi ei gamall Tobaksdåse; og so fann eg ei
Spìkjepylse som Musi berre hadde halv-eti, og ein gamall
Kakeskalk; ein halv Flatbraud-Leiv gav eg 'n endå med
seg heimatt; -- han var hard, Leiven; men det var då
den einaste eg hadde. Men sjå alt dette hev han kje
nemnt det Slag um; han berre gjer Narr og snakkar um
at der ikkje er noko å stela der burti; å, eg veit nok
kven som stal eg, dersom der fanst aldri so lite! -- Men
det snakkar me kje um det. 
I. M. 

Etterskrift No. 2: Å, ver kje vond, Gut; no skal
du få Mat; og sidan Toddy so mykje du vil drikke.

A. G. 

Tredie Breve.

August 1887. 

 -- -- -- -- -- -- -- -- -- -- -- -- -- -- -- 

Ja mi Sæl vart eg avsett frå Statsrevisjonen. Og det
var ikkje Christian Friele som gjorde det, men mine eigne
Stortingsbøndar -- med sine Prestar. Ja ja. Det er den
nye Fridomen, ser du. Fridomsmennane styrer; kva
skal me med Fridom då?

Sùme segjer eg vart avsett for di at eg ikkje var kristeleg;

Fotnote: ): Garborg.

SIDE: 45

det er kje sant; eg var likso kristeleg no som
då eg vart innsett. Andre segjer det var av di eg hev
gjevi ut "Mannfolk"; men det er ikkje heller sant; Hans
Jæger skreiv "Kristiania-Bohêmen", han; men enno er
han Stortingsreferent. [fotnotemerke] Nei; men eg hadde i seinare Tid
skrivi eitt og anna um Sverdrupstyre, og um Stortingsbøndane
med sine Prestar; skjellt for dei ikkje gav Kielland
Diktarløn; ylt for at dei lagde Forbòd på "Albertine"
og då alt dette var noko som eg etter Grunnlovi
hadde Rett til, -- so tok dei frå meg Matbìten.

Som rimelegt var; kvi skulde dei kje det? Kvi skulde
dei tòla Kritik når dei hadde Magti? Det er ikkje mange
Tyrannar dessmeir som tòler Kritik; so var det kje
ventande at Fridomsmennane skulde tòla 'n. Når dei hadde
Magti!

Og den hadde dei. Eg stod åleine på Sjakkbrette.
Hadde korkje Bøndar eller Figurar til å verja meg. Dei
kunde slå meg trygt -- med Bonden sin. Og dei slo
meg.

Det gjekk stilt og fint som dei hadde tenkt. Ein kunde
tru, at når ein norsk Borgar vart straffa med
"Embedsfortabelse"
for di at han hadde lìvt etter § 100 um Prentefridom,
so vilde dei fridomselskande Nordmennar bli fornærma;
 -- ja du hugsar kor me ståka i Kiellandssaki
og Albertinesaki. Men ingin vart fornærma. Den store
Fridomskjempa som i Kiellandssaki hadde vori so god
og djerv, tagde; eg høyrde kje til Hirden. Bohêmen
tagde; eg høyrde kje til Ringen. Mine gode Vènir i
Bladi tagde, eller halvtagde. Christian Friele skar Tennar
og lo. Oftedølane i sine Blad skreiv: "Forfatteren
av den svinske Bog 'Mannfolk' er fjernet fra sin Stilling
som Statsrevisor."

Eg hadde skrìvi Mannfolk; eg vilde innføre Fleirgifte.
Men no vilde det norske Folk hava Eingifte; og det frie
Ord vilde me hava i vårt frie Land, men ikkje for andre
enn deim som heldt på Eingifte. Skulde § 100 gjelde
for ein Polygamist? Nei Død og Pine. Eg fekk liggje
på mine Gjerningar; § 100 fekk sova i Guds Namn.

Fotnote: Vart avsett sidan. (Merknad 1890.)

SIDE: 46

 -- Dette forstod nok ikkje du, "Fedraheim"; for eg
tykkjest hugse at du var arg og gav vondt. Men det
kjem du til å svide fyri. Eg, som hev lært, skal ut av
min dyre Visdom segja deg eit Ord; eg skal kviskre det
i Øyra på deg so ingin høyrer det: d'er Magti som rår,
sa Gutten, dengde Katta.

Hev du høyrt det fyrr? Nå; dess verre for deg,
som ikkje hugsa det.

 -- Sant å segja, Gut: eg er litt flat.

Seks-åtte av mine dyraste År hev eg sumla burt med
det verste Tull, for at desse Fridomsmennane kunde koma
til Magti. No, då eg trudde at eg minst måtte vera
likso fri som fyrr til å tenkje og tala, sèt dei meg på
Dør, for di at eg hev lìvt etter § 100. Du kann gå no,
Farr; ser du kje at me hev vunni? -- segjer Demokratane.

Tenk, tru på Fridomsmennar. Hev du høyrt slikt?
Og tru på Folke? Hev du høyrt slikt?

Folke vil kje ha Rett. Det fekk ikkje Rett heller.

Christian Friele fekk Rett. Og det fekk han, av di
han var ein gamall Podagrist som forstod Verdi.

Haldt Munnen din, "Fedraheim"! Tru som du vil; lìv
som du vil; men haldt Munn! Dette er Fridomen. Ein
Ting vil Folke takke deg fyri: at du læt det få Fred til
å vera under Pisken. Ein Ting vil det hengje deg fyri:
dersom du vil gjera det fritt.

Kva skal Bonden med Fridom? Han gjeng til Presten
og segjer: kjære, bind Hendar og Føtar på meg, Far.
Kva skal Presten med Fridom? Han gjeng til Altare og
bøygjer seg for eit Stykke Tre: bind Tanke og Vilje på
meg, Herre! Og Fetischen bind Presten, og Presten bind
Bonden, og Bonden bind Lovgjevaren og Lovgjevaren
bind oss alle; men i Løyndom spottar me våre Band; i
Løyndom drikk me Vin og ligg med Kvinnfolk og segjer:
desse toskute Bøndane.

Dette er Fridomen, den sanne og høge Folkefridom.
Å! kor eg forstend mine Uvenir no. Eg tek Hatten av

SIDE: 47

meg for Christian Friele som forstod Folke. Men mine
Venir bør upp i Verdi og hava Pengar og Magt; mine
Venir bør inn i Statsrevisjonen alle.

 -- Denne Visdomen var meg dyr; men du skal få
han til gjevande, "Fedraheim", av di du var fåvis og
forsvara Fridomen på ein Dag, då det ikkje var opportunt
å forsvara Fridomen.

 -- At eg ikkje hev skrìvi fyrr? Ja du kann so segja.

Det var ikkje Stundine som skulde vante i År. Eg var
so fri ein Fant som Jordi kunde bera; ingin å tena hadde
eg, og ingin å få Løn av. Eit lite Arbeid hadde eg lova
burt, men det skulde eg ikkje fortaka meg på; eg hadde
fengi Pengane fyriåt. Det var nok so at eg gjekk og
maksla på ei ny Bok -- ein Bonderoman frå Vestlande;
ei Sogu um Fetischen som bind Presten og Presten
som bind Bonden -- ; men den hasta det kje heller med;
etter "Mannfolk" kunde det endå vera eit Spursmål
um eg fann Reidar til ho.

Eg var glad i Grunnen. Posten min skulde eg ikkje
sakne so lengi eg åtte ei Halvkrone; og so fri som no
hadde eg ikkje vori på mange År. Det skulde vera
Herreliv å gå laus so lengi som tvo-tri Månar.

Framtidstankane tyngde meg mindre enn du trur. Eg
var Ungkar og Spelemann og skulde vel alltid tena det
eg turvte til meg sjølv; det vart mine Kravshavarar som
fekk svide.

Men Verdi er ikkje som ein trur. Du kann drøyme
at du er fri som Ørn i Sky; men når du vaknar sìt
du i Bure ditt like godt, og kann ikkje koma ut um du
drap deg.

Eg sat i Kolbotnen fantefri og fornøgd og gav all Verdi
ein god Dag; men då eg skulde sjå meg til, so var
det Bure eg sat i, her som ein annan Stad.

Pengesorgine tok til å koma etterkvart; og so er det
desse Gjentesorgine ein Ungkar jamt skal hava å dragast
med. Ja; for no, då eg hev misst det meste av Håre

(Bok-)Reidar: Forleggjar.

SIDE: 48

mítt, og tri Jekslar, og dertil mitt gode Namn ... no
var det ei som tenkte at dette kunde vera noko å gifte
seg med. Og då eg etterpå alt hadde misst Posten
min vart det reint gildt; ho kunde ha fylgt meg til Byfuten
med same.

Dei er so nervøse, desse Kvinnfolki: ho vilde vel demonstrere
mot Stortinge på sin Måte. Men ... men ...

Nåja; so forstend du korleis det kann vera. Tankane
held seg på sin Kant dei; og du kann tru eg hev skrìvi
Kolbotnbrev nok, um eg ikkje nettupp hev sendt deim til
"Fedraheimen".

Men no lid det so langt at eg snart skal til Byen att.
Og so fær eg ruske ihop eitkvart til deg au, for Skam
Skuld. Eg kjem ikkje ut i Dag kor som er; det er so
stuslegt med Vêre.

Dagen etter. 

Eg hev havt ein vond Dag.

Stod seint upp og hadde Hovdaverk. Vermde upp den
Kaffien som var att frå igår; åt ein Brødskalk hard
som Kork; innbilte meg at eg var mett; kveikte Pipa og
vilde gå ut; so kom han Kristoffer med Posten.

 -- -- Ho gjeng der inne og lid vondt. Me hev vist
oss so òg so mange Gongir på Gata. I Kristiania gjeng
Mennar og Kvende på Gata saman so mykje dei vil;
men dersom ein og den same Karen gjeng tri Gongir
etter kvarandre i Lag med det eine og same Kvende, so
bør han helst lyse Festarmål. Gjer han ikkje det, so er
det ho som fær svide; dei andre Damune tek til å draga
Stakkane ihop um seg, når dei møter henne på eit Fortåg
eller i Teatre.

Kvinnfolki er endå meir vonde mot kvarandre enn
me Karfolk. Me hatar kvarandre; dei vanvyrder kvarandre.
Me sputtar åt kvarandre; dei spyr av kvarandre.
Ingin veit kva Vanvyrdnad er som ikkje hev sétt tvo
Damur sjå nedetter kvarandre når dei andgjengst på
Gata med kvar sin Herre under Armen.

"Isj, so kokett ho er. Isj; gjeng ho og fiskar etter

SIDE: 49

honom no? Vel unnt! Han kann alltid vera god nok.
Han er kje klokare; han kunde gjerne finne på å taka
henne. Jøss for ein Kjole. Undrast på um han ser at
det berre er Halv-Ull?"

 -- Ho skriv at den og den gamle Véna ikkje helsar
på henne lenger. Den og den hev sagt det og det. Der
og der hev dei rødt so og so. Ho bryr seg ikkje um å
sjå Folk lenger. Ho stengjer seg inne på Kòte sitt
upp-i Professorbyen og les Brevi mine; ho kann so godt
vera dei andre forutan. Litegrand sjukleg er ho; men
det hev Inkje på seg; det er det vanlege, berre noko
verre. Ho tykkjer eg skriv på ein Måte som eg ikkje
burde; eg tek so reint i Miss av henne; men ho berre
gjeng og lengtar etter Brev likevel. Stundom vert ho
fåvis; sèt seg til å gråte; i lange Ridir ... Det er
inginting ... Ho er i Grunnen berre so lykkeleg. O. s. fr.

Det vert tomt i Hovude mitt og tungt for Bringa.
Tankane stanar og sèt seg ned. Det kann ikkje nytte;
der er ingin Utveg; når ein ikkje kann samle alle desse
luktande Smådyr under Styvlehælen sin og trå deim
sund. Men Blode gjeng. Eg hatar gjenom alle Årur;
gjenom Nerveveven frasar heite, hastige Sinneflagur, som
sloknar att under tunge Atterbårur av Modløyse.

Inginting å gjera. Inginting å gjera. No hev eg ikkje
noko å setja Hus med heller, -- um me skulde vilja
tenkje på det. Og Gud veit um eg fær noko. Min
gamle Kjenning Bladstyraren baud meg 100 Kr. Månaden
for fast Post; det er kje noko å setja Hus på.
Og Bladstræve vil taka meg heilt. Øyde mi Arbeidskraft;
tulle meg reint burt. Fara til Hunds for 100 Kr. Månaden
... og endå ikkje få til å gifte seg på; -- 
jau-jau!

Eg lagar meg "Middag": Spìkjekjøt, Braud, ei halv Øl.
Røykjer; skriv Brev. Det lid på Dagen. Eg fær ut og
drive ei Stund; er hugsjuk og leid; Luft kann turvast.
Det hev vori sturt og tungt heile Dagen. Utrivlegt; Himilen
full av flakkande Skyir som sanka og spreidde seg;
kvit Skoddehatt på Trona. No sèt det seg meir og meir
til i Aust. Det er svart yvi Åsane; Skoddehatten på

SIDE: 50

Trona hev vorti ein uhorveleg Skysekk som gøymer halve
Fjelle. Nordetter, mot Tynnset, svartnar det like eins.
Det er eit fælt, tungt kolblått-svart, som i Riftine millom
Skylagi skifter yvi i blågrønt, ein underleg sjuk
Farge midt imillom havgrønt og flaskegrønt. I Nord og
Vest ljosare; jamt grått; gul-dæmt her og der.

Ender og då kjem det ein litin Vindstøyt; so er det
stillt att.

Eg gjeng upp Lidi og kjenner meg åleine i Villmarki.
Det myrknar. Eg ser på Klokka; kannhende lid det
lenger enn eg veit. Klokka hev stana. Det er som eg
ved dette vert endå meir åleine. Som eit Lik ligg
Klokka og tyngjer i Vestelùmma mi; eg er det einaste
bankande Hjarta i denne veksande Natti.

Det snikjer seg ei Kaldrædsle yvi meg. Eg tenkjer
på henne, men kann ikkje tenkje i Samanheng. Tankane
vert fælne; rømer ifrå kvarandre og søkjer ihop att; driv
som Skyine deruppe; sprengjest; samlar seg i myrke,
tunge Flokar som kastar djupe Skuggar nedyvi Heilen
min.

Ender og då kvekk eg upp av at det er so stilt. Eg
ser meg ikring og kjenner meg utrygg.

Sjøen der nede ligg gråblank og tung som Bly. Eg
er rædd Lomen skal skrike burti Skólholmen; hans
Draugeskrik vilde skræme meg no. Kva er det eg er
rædd? -- Eg rår ikkje heiltupp med meg.

Austhimilen svartnar og svartnar; alle Skiftingar av
svart er der: ljost gråsvart, tungt gråsvart, likkisteblåsvart,
halvgrønt-blåsvart; eg såg aldri slikt. Men
frå Nordvest stend det liksom ein Ljoske, ein uhugleg,
unatturleg Ljoske; det er ikkje Skin av Sol og ikkje av
Måne; det er som Himilen attum Skylage stod i Brand.
Slike Fargar var det i mine rædde Barndomsdraumar um
Domedag.

Burt-yvi Skogbotnen stend den gule Reinmosen og
glor underleg i denne Ljosken, dauvbleikt raudvori; det
er som Vaksljos-skin yvi Andlite på eit Lik. Stutte,
harde Vindkast kjem; ruskar i Skogen; slepper att og er

Heile: Hjerne.

SIDE: 51

burte; det vert kyrkjestilt, stilt liksom Skogen stod og
heldt Pusten. Eg held Pusten sjølv, stanar, lyder; er det
noko? er her noko i Vente? -- Den gule Ljosken i Nord
aukar og legg eit underleg daudt Skin yvi alt. Austhimilen
blåsvartnar.

Noko Regn kjem dettande, hardt, kvasst; so er det
burte att. Og Skogen stend og lyder; og eg stend og
lyder: skal det hende noko? Kva er det? -- Ikkje eit
Blad rører seg. Ikkje ein Fugl ...

Eit fælt, brådt Vindkast kjem; ruskar i alle Tretoppar;
døyr. Eg ser uppi den gule Nordvesthimilen og vert fælin.
Snur; best å koma heim att. Dette må bli eit Vêr
som aldri hev vori fyrr.

Eg gjeng so fort som eg kann, men stilt, stilt liksom
rædd eg skal vekkje eitkvart. Gjeng og ventar; skvett:
no bryt det laust; no kjem det ... Lufti er mett av
Elektricitet; eg er tung og varm; Hjarta mitt pikkar som
i ein Fuglunge.

Midt nedi Lidi er eg komin; då blenkjer det fram or
Himil og Jord -- blåkvasst, brennkvasst -- eit Hav av
Eld, blågult, blåkvitt, Verdi full av Eld; eg stend der
blind og fortumla. Hjarta kvelver seg rundt uppe i Halsen
på meg; fyrr eg fær samla meg att bryt Tora ut i ein
fæl Smell, ein skakande, ein Grunnsmell, so Jordkula liksom
gjev seg på Åsen sin. Brake breider seg burt
gjenom alle Himlar, med Skrell og Skòt, i lange, skakande
Rullingar, i tvere, bratte Sprang; jagar skangrande
frametter Åsryggine med Smelling og Bròt mot Bergsidur
og Berghamrar og ramlande Atterslag frå Hausar og
høge Fjell. So sturtar det ned, fossar, susar, sjoar med
Regn; Himilen slepper seg ned i brå Flaum, i vill,
skræmeleg Syndflod. Og laust gjeng det med Skimt i
Skimt og Smell i Smell; det er Ragnaròk; eg spring som
for Live.

Stengjer meg inne og kveikjer Ljos. Gjeng uroleg att
og fram, uviss um kvar eg helst bør vera um Tora skulde
slå ned her. Det varer lengi. Eit Helvites Ståk; Brak
i Brak, Rulling og Ramling; Lufti er full av Gudar og

SIDE: 52

Jøtnar som slæst, stangast med dundrande Horn og harde
Skallar; kastar etter kvarandre med Torekilar og brestande
Granitfjell.

Eg sìt og skjelv i mit Skinn som eit Skogdyr i Hola
si, men er glad likevel; for dette er veldigt. So skal det
vera; med Ofse og Ovrike; Gud mot Gud, Troll mot
Troll; like godt kven som vinn eller taper. Og det
trafsar og treskjer med Regn; kannhende det er gode
Gydjur og Gygrir som vil tryggje Verdi mot å taka
Eld.

Endeleg dreg Uvêre seg burt. Sistpå høyrer eg berre
som ei døyande Rulting langt burte i dei burtlengste
Nutane inn-yvi mot Sverig.

Regne held på. Men Lufti er lettare. Eg gjer upp
Varme på Gruva; kveikjer eit Ljos til; drikk eit Glas
Kognak; tek til å få Mod. Jøss for Småtull det er,
alt det me gjeng og syter og harmar oss fyri her ned i
Dalane! Ein Statsrevisorpost! Litegrand Folkesnakk! -- 
Berre Magtine uppi Lufti tek seg ein Dans er det gløymt.
Fred vere med min Ettermann Klokkaren! Fred vere med
den Kristiania Dygd! Herregud, lat dei snakke; dei treng
um det. Ein skal elske sin Næste, stend det; skulde me
ikkje unne desse matleide Stakkarsting der inne so mykje
som ein litin Skandale til å kose seg med?

Men ute i Skogen susar det langt og tungt, av Regn
og Vind, av Bekkir og Bar, som ei Verdenssorg.

Ja denne Skogsusen. Denne lange, ævuge Tone av
Tre som svingar i Vinden; av Bekkir som aldri vert
trøytte; av Einundfossen i sitt myrke Djuv; av Høgfjellsvinden
upp-um Toppane på einslege Tindar som sting
seg upp i Himilen og spýrr, kva dei skal stå her for i
dei lange Verdsens Tidir!

Jamt når eg sìt her åleine i Stogo mi, og det lid
på Natti, og det sloknar på Gruva, og ute regner det
og blæs og er myrkt og sturt, og den våte Vinden gjeng
tung gjenom Lidom, -- då kjem det rædde Tankar yvi

Ovrike: "Voldsomhed"

SIDE: 53

meg; eg ventar å sjå Synir: bleike Andlit stirer inn
gjenom Ruta, med langt vått Hår ned etter likbleike
Vangar; Draugar og Skrymt; Far min som eg ser um
Nætane i urolege Draumar; Gjenta mi som kanskje i
denne Stundi ligg i Fjorden og døyr, trøytt av å gå og
tråkke millom alt dette Kryp som sulkar henne til med
Augo fulle av liderleg Dygd og Munnar fulle av Søyle
... Og eg høyrer Læte og Ljod rundt Stogo mi; tunge
Stìg som stanar og gjeng; småe flakkande Rop som kjem
burt; og stundom gjenom Skogsus og Bekkjedur syngjande
Røystir som stig og sterknar og døyvest, og Gråt, Kvinnegråt,
Barnegråt, rædd, skræmd, kvævd Gråt som døyr;
lange forvillande Tonar, Visetonar, Gravsalmetonar som
Vinden ber att og fram og eg veit kje kvar dei kjem
frå. Eg vert fælin; skundar meg i Seng og snur meg
til Veggen; breider meg godt ned.

Kolbotnen stend på same Staden som ifjor. Savalen
bugtar seg blå og blank millom Øyar og Skog-nes ut-yvi
og ut-yvi som då. Tronfjell stig barmbreidt og akselsterkt
ende upp i Sky som då, sveipt i blå Luft som i
eit Stykke Himil. Der er slik Trygd i det. Hende alt
som hende vil; her uppe er Verdi den same.

Og aldri hev Lidi vori fagrare enn no etter alt dette
Regne. Ho er so frisk at det er eit Bad berre å sjå
ho. Og so reinvaska og kvit som Mosen stend. Der er
ingin Blom i Verdi so fager som denne blomlause Reinmosen.
Tak upp slik ein litin Dusk og sjå vel på han;
du skal aldri ha sétt slikt. Det er som eit ørlite fint Tre
med mange hundrad Greinir slyngde i kvarandre; det
finaste Filigransarbeid; vidunderlegt. Og so Fargane. Lint
rjomegult med ein uendelig lett Tone av ungt grasgrønt,
eller med ei mjuk Skifting i mosebrunt; djupt gråfiolett
med Tonar burtimot blått, stundom meir imot raudt.
Men kjem du uppi Myri, so stend Molteblomen der, festleg
og kvit millom saftgrøne Blokkur.

Svart Furu og ljos Bjørk vekslar uppetter Lidi; det er
gamle, stive Ungkarar og unge mjuke Møyar som stend

SIDE: 54

og ser på kvarandre og finn ut at det er best å lìva
kvar for seg. So forvågar ein seg ikkje.

Og Hubroen sìt svart og tagall og frys uppi Furugreinerne
og held med deim. Hu, hu; best å vera
åleine. Då kann ein sitja på ei Grein og glo, og
undrast på Folk, og vera Visdomsfugl. Hu, hu. Aldri
kann du sjå noko so einslegt og syrgjelegt som denne
svarte, stille Fuglen. Endå når han flyg er det som
han var rædd; han flyg utan Ljod, kvævt og stilt som ei
Skinnvengje.

 -- Vesle Katt-Ula er der meir Liv i. Gjeng eg i
Kveldingi på Sætervegen her uppi Lidi, so kann ho koma
hoppande ned på ein Greinstubb beint imot meg; lett og
kvìk og snøgg kjem ho hoppande, heilt ned mot Hatten
min, so nære at eg mest kunde nå henne med Handi;
med livlege snøgge Kattungefaktir sèt ho seg til å studere
meg. Ho ser og ho ser; skygner og ser; stirer og
snur seg og spýrr og undrast -- : nei men i Jøssu Namn,
kva kann dette vera for ein; kva vondt hev han gjort,
som gjeng her i svarte Skogen åleine?

Det er ei Drøsekolle frå Bygdine, dette; ho hev det
so ant, og Kjeften gjeng. Men Hubroen er Nidaren frå
Byen. Roleg og vyrdeleg sit han i Kroken sin og segjer
ikkje meir enn han veit; eller han flyg frå Krok til
Krok og orsakar Folk, meiner og talar vel um alt og tek
alt i den beste Meining. Det vert fortalt so mykje,
segjer han; men me skal ikkje tru det. Å nei; me skal
ikkje det. Dei lyg no alltid Helvti. Det er visst bra
Folk både han og ho. Ja henne hev eg ikkje høyrt noko
um endeleg, korkje vondt eller godt, so Gud veit. Men
Herregud, um no so var; kva skìl det oss? Kann ikkje
dei lìva som dei vil; sakar det oss kva dei tek seg fyri?
Elles var det vel best for deim, um dei gifte seg no
snart; hm. -- 

Storfuglane mine hev eg ikkje sétt i År; er det nokon
som hev vori ute og skoti deim skal han få med meg
å gjera. Det smell ender og Gong inni Fjelle um Dagen,
so ein kann tru kva ein vil; Folk hev det i seg frå den
Tidi dei var Fe, at inkje noko fagert skal få lìva. Drepa

SIDE: 55

ut, drepa ut; livlause Skogar og fiskelause Sjøar; etterkvart
må Skogen òg døy, so berre svarte Heidi er att;
då fyrst er Kongen yvi Skapningen nøgd med sitt
Arbeid. -- 

 -- Det hev, som du forstend, vori gråruski med
Vêre i Sùmar, Regn og småkaldt jamt og samt; men
stundom er her klårt; og då er her klårare enn andre
Stadir i Verdi. Då kliv eg uppå Husmøne mitt og
stirer på Rundane.

2. Husliv.

Fyrste Brev.

Kolbotnen, Januar 1888. 

Gode "Fedraheim".

Ja; no er eg flutt tilfjells for Ålvor.

Og du er komin etter! -- Velkomin til Tynnset, fær
eg segja; og godt Nyår! Måtte du trivast her. Måtte
du vekse og feitne. Måtte dine gamle Venir vera trufaste
mot deg; og gjev du fekk mange nye Kjærastar på
det nye Åre!

No lyt du sjå innum på Kolbotnen òg, når du fær
so og driv. Eg ser nok du kallar Huse mitt for Legdestogu
og meg for Husmann; men er du den du hev vori,
so ser du nok innum lell.

Eg hev kje noko å bjode på; det er kje for det. Jolebrennevine
er uppdrukki; og vil du hava deg ein Røyk,
må du sjølv halde deg Pipe og Tobak. Men ein Kopp
Husmannskaffi kann du få, um du vil tekkjast med det;
og so skal me spela Whist med Blindemann; og innimillom
skal me baktala våre Venir og leike Ulveleiken med
Sjapa.

Og so skal du aldri ha sétt so vent som det er her
no! Sùmaren, stakkar, er reint grå han, reint armodsleg,
mot all den Glans me no lìver i. Det er som dette

SIDE: 56

breide, rolege Lands-Lage her treng Vinterglimen yvi seg
til å få sin rette Storleik.

Ja for Lands-Lage er ikkje mykje skiftande. Det er
kje Vestlandsfjell med Bråstup og himlende ville Tindar;
allting er jamt og rundt og stødt og godt underbygt. Det
hev aldri Hast; skvett aldri til med bråe Tiltak eller
store Sprang; Østerdalen er som Østerdølen: "me fær no
sjå då!"

Men smått som det gjeng veks Lande seg stort med
Tidi. Ås byggjer seg upp yvi Ås og Vord yvi Vord; er
der so til Slutt eit godt breidt Grunnlag som ser ut til
å kunna stå ei Stund, so kanskje tek det til å mùna
seg upp i Høgdi. Og langt, langt inn til Fjells kann det
so hende det vinn seg upp. Der er Høïr og Høgdir som
kunde bera Himilen i si rolege Kraft; og finn det då
på å kvesse seg til Tind, so vert det Tindar som kjem
i Geografien.

Yvi all denne storlagde Ro breider Snøen seg fast og
fin, so Høgdir og Kvelvar og lange Sjøar er som hogne
og skorne i Marmor. Og yvi desse Marmorviddir gjeng
Soli og Månen og alle glitrande og knitrande Stjernebilæte
med tusundskiftande Glans. Glans av Eld og
Glans av Gull, og skjelvande blått Stjerne-Skimmer; og
so Glans og Glim i alle dei finaste Skiftingar og
Millombrøyte,
so du veit korkje Likning eller Namn.

Men burt-yvi den månekvite Botnen stend Skogen
svart og trollsk. Han breider seg i vide Moar og tøygjer
seg frametter Åsane i lange grésne Lidir som eit stridt,
stivt Skjegg, kvilsprengd og uhorveleg.

Idag er det grått. Fin turr Snø seller seg ned frå
eit lett Skyslør som dreg seg yvi all Himilen, men som
det her og der ljosnar i, so me kann vente Sol i Dag
au. Fin Snø drysjande lett og stilt ned gjenom grå Luft
er festlegt; mot dei svarte Furune utanfor Glase vert
det som ein Draum å sjå, -- ein florlett, kvervande
Morgondraum.

SIDE: 57

Lufti er so mjuk liksom; ein ser burt-yvi Åsane og
tenkjer på Linnvêr.

Alt Folk trur me må frjose ihel her; men nei; de
vert ikkje so snart kvitt oss. Det kann vera Kuldegradir
nok; men so rein er Lufti at ein kjenner deim ikkje.
Berre i sjølve Joli var det kaldt her; men då var det òg
so det knistra og knaka i Veggjom. Stakk ein Hovude
ut gjenom Døri vart ein kvit både på Hår og Skjegg,
gråkvit som Jolelufti.

Eg gløymer aldri den fyrste Joledagsmorgonon her;
då var det kje nådigt. Korkje Kjeringi eller eg hadde
Hug til å stå upp; me drog Skinnfelden upp-yvi dei
kalde Nasetippane og ynskte me kunde sova æveleg. Ho
Sjapa låg innunder Sengi og åt på Filtskorne til
Kjeringi; eg skreik og skjellte, og Kjeringi lokka; men
Sjapa heldt på med sitt ho, gnog og gnog til dess eg
vart vond; so gløymde eg Kalden og flaug upp; inn
under Sengi; fekk Sjapa i Nakken; dengde ho; flaug so
på Døri og hivde ho ut ... eit kvitt Gov stod inn mot
meg gjenom Dørgape. Eg berga meg åt Sengi; so tek
Sjapa til å kvinke og jamre seg utanfor Døri; ho vil inn
att. Men neigu um eg rikkar meg! -- Vov ... vovvv
... vovvv ..., kvinkar Sjapa; eg gjer tjukke Øyro.
Vovv ... vovv ... vovvv ... Fanden til Dyr! -- ikkje
Fred å få på ein heilag Jolemorgo heller. Sistpå vil
Hulda upp; då må eg i Veg, veit du. Men Juling skal
ho hava, det Asen! (Sjapa; berre Sjapa.) Eg riv upp
Døri; kom no, skal du få! Men Sjapa forstend meg;
ho skvett undan, -- og langt ut-i Skogen. "Nåh! so
skal du få gå der til Domedag!" kvæser eg og krabbar
upp-i Sengi att. Sjapa til å klore på Døri og kvinke
og smågøy: vovv ... vovvv ... vov ...! "Statt du
der til du frys ihel! det skal vera meg ei sann Glede!"
Eg skjer Tennar der eg ligg; "kvi kom ho kje då Døri
var uppe!" -- Vovv -- vovv -- vovv -- vovvv ...
"Gakk til Bloksberg." -- Vovv -- vovv -- vovv -- vovv
... "Asen! Ubeist!" eg flyg upp og til Døri att, brennsinna:
"nåh! kom, Asen! kom no då, Stakkaren! kom, Sjapa!
kom, Bisken!" -- eg gjer meg so blid i Mæle som eg

SIDE: 58

kann; for eg ser ho trur meg ikkje. "Ja då; kom no,
Bisken; kom no då; -- Satan der du er;" Sjapa rømer
berre ho ser meg. "Ja so skal du frjose ihel! -- so
sant eg er Mann i mitt Hus!" -- Hoppande av Kalde
rømer eg åt Sengi. Sjapa på Døri att, jamrande og
kvinkrande. "Nei no fær eg prøve," segjer ho Hulda;
"Sjapa er rædd deg." -- "Å lat 'a stå." Nei; Hulda
krabbar upp; kulsar og hustrar; fær Døri upp; "kom no,
Bisken!" Sjapa inn som ei Pil, ein Rakett ... Kjeringi
åt Sengi att. "Huff! -- huh!! Nei, i Dag fær me
liggje yvi!"

Ei Stund etter høyrer me tunge Stìg som knakar ut-i
Snøen. Det tek i Døri; han Ola stig inn, kvit av Rim,
med Isjoklar i Skjegge. "Goddag," segjer han; "og gledeleg
Jol." -- "Å Takk. Deg det same, Ola." -- "Nå;
de er i Live, ser eg?" -- "Å, so vidt." -- "Ja det er
kaldvori i Dag." -- "Varmt er det ikkje!" -- "Nei; det
er kje det. Det er ... reint ... ein stygg Kalde i
Dag, ja. Og so tenkte eg, eg skulde sjå hit ... um
det kunde vera noko travalegt kanskje å få det varmt
for Dykk i Dag." -- "Ja vil du gjera Varme upp åt
oss, Ola, so skal du ha Takk!" -- "Å ja; du veit det
lyt fell' bi ei Råd med det, sj'u!" Han Ola gjer upp
Varme; me ligg og ser på. So ber han inn Fangan
etter Fangan med Ved, klinkande Bjørk, og legg på
Elden; sistpå er det eit stort, brakande Bål som ein
kunde brenne ein Fritenkjar på. Og so gjeng han. "De
fær berre lìva so væl no då," segjer han.

Ei Stund etter er det so vidt at me vågar oss upp.
Alt som finst i Hytta er frosi, Vatne i Bytta, Mjølki i
Fate; Vindauga er berre Is; Dagsljose vinn seg kje inn;
me kveikjer Lampa. Etter Kaffien tuller me oss inn det
beste me kann og sèt oss til å spela 101; men me må
slutte att; me frys so på Føtane.

Det er elles ikkje kaldt enno; ut mot Våren er det
verre, segjer Folk. Då skal det vera harskt her sùme
Tidir. No klarer me oss til vanlegt godt. Han Ola hev
vori snild og lånt oss Komfyren sin; og endå denne

SIDE: 59

Komfyren ikkje er stort større enn eit Strykejarn, so gjer
han god Nytte saman med Peis-Elden.

Nei; det er ikkje kaldt. Sjølve Bekken held seg opin;
det er elles Uppkomevatn. Undrast på kva Byfolk vilde
gjeva meg for den Bekken, når Vatsrøyrar og Kranar
frys for dei der inne, og dei gjeng og steller og tiner og
småbannar og ikkje kann få Vatn til Morgonkaffien? -- 
Men no kann dei hava det so godt.

Eg kom til å tenkje på Bekken, av di Kjeringi kom
og jaga meg ut etter ei Vatsbytte. Du veit kóss dei er,
desse Kvinnfolki; eg måtte i Vegen, eg. Det er nok det
som er mitt Yrkje no: å bera Ved og Vatn åt Kjeringi;
 -- ja; og so er eg Uppassar for Sjapa. Kvar Gong ho
segjer "vov!" må eg vera til Svars; eg kunde gjerne
kalle meg "Kammertjener" hjå denne "Høihed". So du
må kje tru eg hev maklege Dagar just; det er berre so
vidt eg fær Stundir å skrive jamvel til deg. [fotnotemerke] 

 -- -- Var det kje det eg sa! Der er Soli. Stor og
bleik kavar ho seg fram gjenom Gråleiken med døyvd
Glans; og der! -- der er alt det fyrste Stykke blå
Himil.

Å ja; me likar oss best når det lettar upp, veit du.

Då er det Luft då, tindrande rein, klingrande frostklår;
og Soli bryt Ljose sitt gjenom dette Krystalhave i
alle dei endelaust skiftande Litir frå døyvt morgonblått
til um Kvelden gloende raudt.

Ja; for her ved Savalen hev me Sol. Ned i Dalen,
ei halv Mil herifrå, er det heile seks Vikur dei ikkje
ser ho; men her er det anna Slag; her er ho jamvel
uppe tvo Gongir um Dagen.

Og det fær ho Stunder til, endå ho held både sein

Fotnote: Her stend det i Kanten med Blyant.
"Å jau; du må tru han hev det stridt! Er det kje rart med
denne Mannen; han kann elles vera for det han er; men berre
han fær Pen i Hand, so er han kje eit sant Ord i ham.

H." 
(Merknad av Setjaren.) 

SIDE: 60

Morgon og tidleg Kveld. So sein Morgon held ho, at no
i Joletidir hev jamvel eg stundom vori uppe fyre henne.
Det er berre eit Par Dagar sidan eg var uppe um Morgonen
og såg etter Soli, men fann ikkje anna enn ein ut-rangla
Morgonmåne, som var kje stort likare enn ein vanleg
Kristianiamåne å sjå til. Ja og so den høge gråe
Morgonlufti då, med her og der ei sloknande Stjerne.

Ein må gjeva Tòl ut til Klokka tie eller so, vil ein
sjå Soli på Kolbotnen. Då tek det til å kveikje seg
att-i Åskanten burtum Sjøen ut-imot Trona; fin ljos
Morgonrode ligg og gløder og gløder mot skir, blå Snø,
til dess det kveikjer seg upp i bleik Gullglans og strålar
fram yvi Himilen og ut gjenom Verdi at no er det Dag!
Og Dagen strøymer fram gjenom Dalar og Djuv; og det
vaknar vest i Rundom. Då er det so friskt at daude
kunde vakne; og Snøen på Høgdine glimar i raudt.

So arbeider Soli seg upp yvi Bergryggen med den eine
Kanten. Vinn seg smått um Senn upp med heile Skìva.
Glid fram yvi Lomsjødalsskare vinterkald og stor. Lågt
sigler ho fram yvi Åsane.

Og Himilen lyfter seg frostblå og høg; det er so klårt
at ein ser Furugreinir teikne seg filigranfint på den
luftblåe Grunnen milelangt burte. Og Åsar og Fjell
stig fram i den snø-ljose Dagen som modellera, i alle
sine fulle breide Formir og i alle sine fine faste Drag;
det er ikkje Flatur lenger; alt er Lìkam, Runding, Plastik;
det er kvite veldige Gudekunstverk meisla for
Ævords Tidir.

Der uppe på skinande Marmorhøgdir, under høg Himil,
i dette Hav av Blått og Soltindring, leikar kvite
Åndir i Dans som ingin ser. Det er fredlyst og fredstilt.
Helg yvi Viddine. Høgtidsfred.

Rundane blånar nede i Vest, snøklædde frå Toppen
til Foten. Du stirer på deim til du gløymer deg sjølv.
Det er Lande austanfor Sol og vestanfor Måne; der flakkar
Eventyrprinsen um og skyt Sylv-Endar, drøymande um
den fagre svikefulle Møy i dei jordiske Dalar.

 -- Men når Soli kjem so langt som eit Stykke vest
av Professor Guldberg, so er der ein Ås som er henne

SIDE: 61

for høg, og som ho ikkje kann få under seg. Der smetter
ho seg då attum; og so hev me Dag utan Sol i Kolbotnen.

Når ho kjem fram att andre Gongen er ho kveldsvevnug
og raudøygd. Glyrer daudt og kaldt; er ikkje
med lenger. Og det legg seg som ein raud Skugge yver
Snø og Skog.

Men i den Stundi ho gladar held ho ei strålande Høgtid.
Ho logar upp so Luft og Skyir vert Eld; Blod og
Eld; Purpur; og Elden sloknar av til Gull; og Gulle
raudnar og vert Kopar; men Koparen døyvest og vert
Bronse, og Bronsen ljosnar av i Violett eller Sylv. Det
er Glans etter Glans, Gliming yvi Gliming, i Fyrstningi
skinande sterk, men dimmare og finare for kvar Skifting;
sistpå dovnar alt av i fine, kalde Blålitir som gjeng
yvi i veike Skiftingar av gråblått og grått; og so er
det Natti.

Her ein Dagen var Kjeringi og eg som vanleg ute og
gjekk. Inntulla i alt det me åtte av Klæde arbeidde me
oss ut yvi Sjøen på Ski, som tvo svarte Små-Troll på
ein Isbré; Sjapa tvinta og trilta ikring oss i Snøen som
eit glinsande mjukt svart Silkenøste. Då me kom glidande
heimatt gjenom Sunde nordanum Holmen, glada
Soli. Der ute i Vest, yvi dei sylvblåe Rundane, kveikte
ho ein Allheimsbrand. Lengst nede eit Lag med skinande
Grønt som eit glimande Metalskjold; yvi det grøne, og
ikring det, Lag yvi Lag med strålande raudt, frå blodmyrk
Purpureld lengst nede gjenom linnare og linnare
Gliming upp-etter, til dess heile det forunderlege Fargeeventyr
toppa seg av og folna burt i skjelvande fine Lilla-Litir
og Violett-skimmer; rundt om alt dette ei tett Rand
av myrk, jønnblå Himil. Me gjekk og stirde på Syne
og kunde mest ikkje tru på dei. "Den som var Målar!"
segjer ho Hulda. "Ingen kann måle slikt," meiner eg.
"Nei; og um ein kunde, vilde ingin tru det." "Dei vilde
segja det var usant." -- "Dei vilde segja det var Galskap."
 -- "Slikt hev ingin sétt på denne Jord, vilde dei
segja." -- "Og det er sant. Stakkars Folk, som gjeng
der nede i berre Grått og aldri fær sjå slikt. Nei, men

SIDE: 62

hev du sétt -- ? Kva skal ein likne det med? kva skal
ein kalle det?"

"Me skal halde vår Munn," segjer eg. "Dersom Shakespeare
sat her i År etter År og såg på det og vreid
Heilen sin som ei våt Fille til å finne Samanlikningar
og Ord ... han vilde til Slutt kaste Pennen og gå heim
og drikke seg full." -- "Og endå er det som det minnte
meg um noko ... noko som eg hev sétt eller tenkt meg
..." -- "Kanskje minner det oss um den Verdi der me
ynskjer å høyre heime. Eg må tenkje på noko eg
drøymde ihop då eg var litin. Gud Faders Høgaltar i
Himilrike tenkte eg meg soleis på Lag." -- 

Me strævar upp Bakken og heim. Og alt sig burt i
kveldblåe Skuggar.

Ja eg røder um ho Hulda eg, og "Kjeringi mi"; du
hev vel høyrt gjeti at eg er gift?

Det var no òg eit Påfund.

Men det var det, ser du, at eg skulde til Fjells. Eg
fann ut at der ikkje var meir enn ein Stad i Lande der
eg kunde bu; Kristiania var for fælt; Småbyane var endå
verre; heime på Jæren var der for tjukt av Oftedøl -- 
"Kaninar", som de kallar dei no; eg måtte til Kolbotnen.
Der hadde eg då liksom Gard au.

Men den som skal ha Gard må dertil ha Kjering; og
so snakka eg med ho Hulda um det; me var no eit
Grand kjende frå fyrr av au me. Ho var ikkje noko
sers um det i Fyrstningi. Men eg lokka for henne og
kytte og smålaug; og sistpå nemnde eg Sjapa. "Du fær
kje anna å gjera enn passe Sjapa!" -- det måtte hjelpe.
Det visste eg; for slik som desse Gjentune fór og flaug
etter Sjapa der inne -- Bikkjekvalpen du veit -- , det var
meiningslaust reint. Og so snart Sjapa var nemnd, såg
eg strakst at ho Hulda tok til å tenkje på Tingen.
"Mja -- ," sa ho og drog fælt på det; "du segjer kanskje
noko lell, du." -- "Men fyrst måtte eg vìta kva du
kann," sa eg; eg vart kry no, då eg forstod at eg hadde
Gjentelykke. "Ja det kann du alltid få vìta," svara ho;
"eg kann laga fjortan Kjøtkakur av den Deigen som andre

SIDE: 63

berre fær sju av." -- "Kann du det?" spurde eg. -- 
"Ja det kann eg," svara ho. -- "Ja då ser eg at du
høver åt meg," sa eg; "det var nettupp slik ei Kjering
eg skulde ha, ser du. Det kunde falle seg fælt godt
mang ein Gong upp-i Kolbotnen ... ja der er Mat nok,
veit du! det hev aldri vanta Mat i Kolbotnen. Men likevel,
ser du -- . Ja slær du til då?" -- "Eg frys vel
ihel der uppe?" spurde ho. "Nei; du skal få døy av
gode Dagar," kytte eg; "og elles veit du at Dauden skal
ei Orsak hava." -- "Ja det var eit sant Ord," sa ho;
og so gjekk me til Byfuten.

Men då eg so ein Dag her uppe bad henne laga
fjortan Kjøtkakur av Deigen til sju ............
................................................

Å me toskute, toskute Mannfolk! [fotnotemerke] 

 -- Det var ein gråsur Dag, Bryllaupsdagen vår; ein
Kristiania Desemberdag av rette Slage. Eg budde i eit
gamalt Trehus upp-i Pilestræte, i tvo småe myrke Kòt;
der gjekk frå Morgonen av Brur og Brudgom og pakka
Kuffertar. Klokka tolv kom Markus Olivarius Markussen
og ein til; so læste me Døri og gjekk. Kristiania låg
og kava i Desemberskodda og hadde ingin Draum um, at
noko stort skulde hende.

Brur og Brudgom i Kvardagsklæde og tvo Mann til
stig inn på Kantore hjå Byfuten. Ein litin Kantorist
kjem: "hva ønsker De?" -- "Tak ... denne Dame
og jeg vilde gjerne bli viet." -- "Vers' god; vil De gå
der ind ... så kommer Byfogden." -- "Tak."

Ein halv Time etter gjekk me ut att same Vegen, og
hadde no Brev på at me var gifte. Og det er Breve
det stend på, veit du. Fyrr hadde me vori syndige; no
var me reine som Gull. Og det hadde ikkje kosta meir
enn 5 Kronur og 36 Øre. Avlåte var so billegt at me totte
me hadde Råd til å gå til Gravesen og få oss Middag.

Dit gjekk me, heile Bryllaups-Lage, og åt vår Middag

Fotnote: Blyantsmerknad i Kanten:
"Ja er det kje det eg segjer! Verre Ljugarfant -- -- isj!

H." 
Setjaren.) 

SIDE: 64

millom dei andre Middagsgjestine. Me tok ein Dram
til Maten og rødde um laust og fast; millom anna fekk
me Mark Oliv til å fortelja meg, kva Ægtefolk hev å
gjera når dei vil frå kvarandre att. "Den beste Råd
for Folk som vil frå kvarandre er Utruskap," lo Mark
Oliv; og me lo alle.

Då Middagen var frå-seg-gjord gjekk Brur og Brudgom
heim i Pilestræte att og pakka Kuffertar.

Klokka nie næste Morgonen var me med alle våre
Tølur umbord på Toge som skulde til Øysterdalen. Det
ringde og peip; Døri vart stengd; me gjorde lang Nase
til Kristiania og sa "Bæ!" -- og i Veg bar det.

Farvel, du dygdesure,
du dygdearme By!
Me dreg tilfjells og byggjer oss
eit Reir uppunder Sky.

Me dreg tilfjells og byggjer oss
eit Reir uppunder Sky;
Farvel, du dygdearme,
du dygdesure By!

Femte Desember. Isande Vind. Himilen tung av blåe
Snøskyir.

Me køyrer upp Isen på Glåma inntulla i Pelsar og
Sjal; Kjeringi i Sledesæte med Sjapa på Fange; eg frami
Dumpen; fyri oss Skjuss-karen med Kuffertlasse. Ut på
Ettermiddagen er me framme.

Kolbotn-Stogo sting seg fram or Snøen som ei stor Tuve
og ser jammerleg ut. Me stig inn; det er kaldt som i
ein Iskjellar. I Gruva ei liti Snøfonn.

Det gjeld å få Varme. Eg hiver Pelsen og ber inn
Ved. Men Veden er rå. Eg ligg i Gruva og pustar og
blæs ei Stund, men kjem ingin Veg. Det berre kokar og
sjoar i dei råe Vedskidine.

Me hev fengi sett upp ein Komfyr til Vinterbruk;
Hulda ligg på Kne og strævar med å få det til å
brenne i den. Men han dreg ikkje. Stend berre og

SIDE: 65

røykjer gjenom alle Ringar og Opningar; Kjeringi fær
Augo og Lungur fulle av Røyk; upp med Døri.

So kjem han Ola og ho Anne og hjelper oss. Han
Ola fær det til å brenne på Åren; men Komfyren er
det inkje Råd med. Der er for lite Drag; Veden er for
rå, og Komfyren er for kunstig. Der er Steike-Omn i
han; og Røyken må gå i ein Ring rundt um den, fyrr
han når Pipa; men han vinn ikkje rundt, berre eimar
ut gjenom alle Ringar og Opningar. Me fær hjelpe oss
med Gruva so lengi. Elden ut or Komfyren; upp med
Vindauga; me held på å kovne av Røyk. Hulda hev
teki Skinnpelsen av seg, men må få han på seg att.
Me drikk Konjak og bankar Flogur. Han Ola trøyster
oss med, at det lyt fell' bi likare når det bir meir upplett
Vêr. "Å ja; du kann vita det blir likare," segjer
ho Hulda.

Han Ola ber inn Vatn, og ho Anne fær Kaffikjêlen på.
Me tek til å opne Kuffertar og Kassur; snart ser Stoga
ut som ei Pakkbu. Det myrknar; me fær Lampa upp
og kveikjer Ljos. Han Ola steller med Varmen. Det vil
berre slokne for han; og kvar Gong det kjem eit Vindkast
slær Røyken inn. Døri må upp rett som det er;
heile Vinteren inn; -- "frisk Luft kann me då hava
her!" -- Endeleg er Kaffien ferdug. Me stend i Pelsarne
våre og drikk, med blåraude Hendar, trampande med
Føtane. "Å ja; men det bir fell' likare snart." -- "Ja
du kann vìta det blir likare." Han Ola og ho Anne gjeng;
so er me åleine.

Det vert Kveld. Det meste av Tye vårt stend på
Auma; me kunde kje få det med oss i Dag; no vantar
me mange Ting. Men verst er det med Sengklæde; det
som heng att her frå i Sùmar er for lite. "Nå; me
fær brùka Pelsane." -- "Å ja; me hev alltid Klæde
nok." Ho Hulda reider upp og fyller Sengi med alle dei
Klædefillur ho kann finne. "Det greider seg nok." -- 
"Ja det skal nok greide seg." -- "Og so er me tvo, veit
du!" -- Eg ligg burti Gruva og blæs; det kokar og sjoar i
den råe Veden. Og rett som det er slær Røyken inn

SIDE: 66

eg driv meg burt. Me gjeng og steller i full Vinterbunad.
Sjapa flyg ut og inn og gøyr på Skogen.

Endeleg kjem me so langt at me kann eta til Kvelds:
kald Nistemat og halvvarm Te. So kryp me ihop ikring
Gruva og drikk Toddy. "Velkomi heim då, du!" -- "Velkomin
heim!" -- "Det bi fell' likare." -- "Å ja, du
kann vìta det blir likare." -- "Me skal nok få det koselegt
her, når me fær det i Stand." -- "Ja; me fær
byggje Skorsteinen eit Par Fot høgare, so det blir meir
Drag i han ..." -- "Og stelle på Komfyrpipa, so ho
kjem til å gå meir rett upp ..." -- "Og få heim
noko Turrved ..." -- "Å ja; det skal nok bli bra."
 -- "Å ja då. Og tenk so godt: å få vera so reint
for oss sjølve!" -- "Ingin å bry seg um; ingin som er
i Vegen ..." -- "Å ja; og so vera tvo um alt!" -- -- 

Toddyen vert kald. Me drikk han ut i eit Drag og
krabbar i Seng, halvt påklædde. "Det er det gode at
me er tvo." -- "Ja." Me dreg oss tett inntil kvarandre.
 -- "Det er verst for Sjapa, stakkar." -- "Å, frys ho,
so hoppar ho upp-i Sengi til oss." -- "Å ja; so mykje
Vit hev ho vel alltid." -- -- 

 -- -- Det sloknar på Gruva. Frå Tak og Veggir
stend det kaldt. Det dreg og det iser; Kaldgufsar stryk
oss yvi Panne og Kinn som Kjæling av daude Hendar.

Morgonen etter er det Snøstorm. Det driv gjenom
Skogen som eit grått Hav; yvi den islagde Sjøen dansar
Snøkvervlar i vintergrå Luft som Skrymt og skræmde
Draugar. Gjenom Lidine yler det og skrik; Trei svingar
seg på Roti og knarkar og knakar; det høyrest inn til
oss som Havsus og Bårebrak.

Eg ligg i Gruva i tvo Timar og skal få upp Eld. Det
vert berre Røyk; -- upp med Døri. Kjeringi grev seg so
djupt ned i sine Fillur som ho kann. Sjapa flyg att og
fram og dreg på Sokkar og Sko og slær sund Glas og
Koppar. I Natt hev ho gjort styggt på Golve; det ligg
Haugar og Klattar etter henne burt-yvi all Stad, frosne
til Is; eg hev baska ho upp for det men er arg enno.

SIDE: 67

Stundom sèt ho seg burttil meg ved Gruva og ét på
Tofline mine. "Å dra til Helvite, Dyr!" -- "Uf nei,
ikkje slå henne, stakkar," bed Hulda; "ho er so lita.
Kom hit til meg, Sjapa. Kom, Bisken! Kom no då,
Stakkaren!" -- Sjapa triltar burt til Sengi, og ho Hulda
tek henne upp til seg. "Ja-ja; det er der Meining i,"
segjer eg og freistar å vera blid; "Sjapa er god og varm,
ho. Phø -- ø, phø -- ø, phø -- ø, phø -- ø ..." -- "Nå då,
Sjapen! Skikkeleg no! ikkje eta upp Felden min! Nådå!
 -- stygge Dyr! -- vekk! -- ned med seg! -- Fy!" -- 
Sjapa kjem vaggande hittil meg att og gjev seg til å
gnaga på Tofline mine. "Å dra til -- -- !" -- 

Endeleg brenn det. Kjeringi ris upp og tek til med
Kaffien, inntulla i Pelsar og Sjal. So held me Dugurd
ved Gruva; ved Borde er det for kaldt.

Eg sveiper ikring meg det store Skjervet mitt og
vågar meg ut etter Vatn.

Me slit oss fram frå Dag til Dag.

Det snøar og det snøar. Stormen hev slutta og det er
stilt; men det drys og drys med Snø so me trur mest
det er Fimbulvinteren.

Me ser ikkje lenger enn nokre Famnar frå Huse. Himil
er her ikkje; berre eit Hav av grått som fell, av
Dun som kjem glidande og kvitnande, til dess alt dette
Dune stilt og lett legg seg ned burt-yvi Skoggrunnen
og vert til kvit, blånande Duk.

Det ser ut som me skal snøe ned her. Frå Morgon
til Kveld inkje anna enn dette lette, tette, kviskrande
Fall av Snø; Snø so langt me ser; Snø heilt upp til Himils.
Eg sìt ved Gruva og ser ut gjenom Glase på all
denne Snøen som glid og glid i lange Stripur ned gjenom
Lufti og sveiper den svarte Skogen inn som i ein tett
grå Eim; til Slutt innbiller eg meg at eg sìt innunder
ein Stein på Havbotnen, og at dette kvite som glid og
glid, det er eit Net som han Fiskaren der uppe læt sige og
sige ... sige og sige ... til å fange dei Par Fiskane
i, som hev gøymt seg burt her ned-i det stride Sjøgrase.

SIDE: 68

Snart er alt kvitt. Alle Tuvur er gøymde under alnedjup
Snø; alle Steinar er burtkomne, alle Åstoppar yvibreidde;
me kjenner kje Lande att. Furutrei hev Barkostane
sine fulle av Snø og ser ut som dei på alle
sine Toppar og Kvistir bar fin, kvit Bomull i Smådottar.

Utanfor Døri kann me kje koma utan på Ski.

Men me hev nok inne å gjera.

Pargase vårt hev me fengi upp ifrå Auma; og no
gjeld det å koma i Skikk. Eg slær Spikrar i alle Veggir,
so me kann hava å hengje upp på, og Hyllur her og
der, so me kann hava å leggje på. Det vert fullt all
Stad, på Hyllur og i Krokar; det er når ein skal flytja
at ein fær vìta kor mykje ein eig. Alt me ikkje hev serlegt
Bruk for stuver me ned i Kuffertar att; det fær eg sidan
draga til Nordpolen.

Men me fær Bruk for meir av våre Fillur enn me
tenkte. Han Erik Strype hev vori hit og dytta i Stogo
med Mose og Drev, so ho kunde bli tett til Vinterbruk;
men han hev kje vorti ferdug; der er Rìvur i Veggine
som me kann sjå utgjenom, og Hol uppunder Take som
me kann stinge Armen i; attum Skorsteinen er der so
opi at det stend som ein Straum av Vinter inn millom
Veggen og Muren. So flyg me og dyttar og dyttar med
Fillune våre all Stad, stappar og dyttar, dyttar og stappar,
mest upp-yvi Sengi, der det kann turvast som mest.
Sistpå er heile Sengi innklædd som i eit Tjeld: eit
stort raudt Stikkteppen øvst uppe til Himling, og Plagg
og Åklæde rundt Veggjom; no ser Sengi ut som eit
Fuglereir.

Han Erik hev lova å køyre heim Turrved åt oss;
men han hev ikkje Stundir enno. Han er åleine der
upp-i Åsen med det vesle Gardsstelle sitt, og hev nok
å gjera. No er det snart Joli; han må gjera Sko til
ho Eline, og til ho Sigrid med; dessutan må han stelle
på Husi sine til Vinteren, og på Reidskapen sin; so
stend han ved Hyvlebenken den eine Dagen og i Smia
den andre; rett som det er må han til Steien, eller til

SIDE: 69

Auma, til Handlaren, etter Mjøl og Mat; og so skal han
ender og då burt-i Gala og hjelpe Gardsen med eitkvart;
er det Vêr ein Dag, so må han inni Fjelle og skjote
Fugl. Men endeleg fær han Stundir eit Par Dagar til
oss med; og so fer han rundt i Skogen med den vesle
Merri si og finn Turrved til oss i Mengd, og Feitved og
Rotved, Lass etter Lass, so me reint må undrast. "At
du kann finne so mykje turr god Ved no i all denne
Snøen!" -- "Å," smiler han Erik; "det er kje noko
Snø å snakke um enno; me fær nok meir, skal de
sjå!" -- 

Og so byter han Ola Komfyr med oss, som sagt; for
hans dreg betre, av di der ikkje er Steikjeomn i han.
So tarv då kje ho Hulda stå i Gruva med Skjerdingen
og mødast, når ho skal koke Mat; men baka i Gruva
må ho.

 -- Ja, den Bakingi.

Der er so mange Ting! Mjøle må vera godt, og
Gjestren må vera god; skal Deigen gå upp må han
dertil hava det varmt både Natt og Dag; det er mest
rådlaust. Og so er det alle Slags Kunstir og Knìp med
Knading og Handfaring både fyrst og sist; men det verste
er Steikjingi. Hev ein so ikkje Greidur som til høyrer,
men må steikje på ei Jønnpanne i ei Gruve ... so
kann du sjølv forstå kóss det må bli, um du aldri so
mykje er Ungkar. Sùme Stadir vil Brøde bli brent,
andre Stadir vert det kje steikt; so vil det ikkje gå upp,
og so vert der Daudrand ... ho Hulda er so i Ulag at
ho græt mest stundom, når ho gjeng og masar med denne
Bakingi og ikkje fær det til.

Ho hev aldri baka fyrr, og ikkje stellt Mat heller, so
du må tru det er ikkje greidt. Og Hanna Winsnes er
kje for andre enn slike som hev lært det meste fyrr,
veit du.

Men kann de kje kaupe Brød? -- spýrr du viseleg.
Det er då kje so langt til Auma; gakk dit, du late Hund!
det hev du godt av.

Å ja; no, då eg hev lært so vidt å staka meg fram
på Ski, so gjeng eg nok til Auma. Men um eg kjem

SIDE: 70

dit, so er det kje sagt at Handlaren hev Brød; stundom
hev han ikkje Mjøl heller. Og dessutan, desse Aumaferdine
... ja dei er stride dei for ein lat Hund. Det
gjeng ikkje berre den Dagen; men når eg kjem heim
med Skreppa full av Mat og andre gode Ting, som Kaffi,
Salt, Sukker; kanskje eit Spand Sirup; kannhende ein
Pose Jordeple på ein Kjelke attpå ... eg er so utmasa
at eg gjeng i tvo Dagar etterpå og berre kviler;
men det hev eg ikkje Råd til. Eg skal skrive på
"Uforsonlige" au; -- det eine må bli gjort og det
andre ikkje gløymt; Råd til å leige Mann for meg hev
eg ikkje heller, -- korkje til Skriving eller til Aumaganging.

Men det ferdast då Folk ned-yvi rett som det er? -- 
Å ja. Men det er kje sagt dei hev Stundir til å høyre
innum på Kolbotnen.

Mjølk fær me burtpå Trøan; han vesle Olaf kjem
staukande um Morgonen på Skier med eit Spand Mjølk;
og so sèt han seg burtmed Åren og kviler. Fær seg ei
Vaffelkake kanskje; den smakar visst. Men han segjer kje
noko utan me spýrr han. "Du Olaf," kann ho Hulda
segja, "Far din skal vel ikkje ned-yvi til Auma no snart?
Eller til Vesl'elvdalen? Han fer vel ned-yvi ender og
då, han som hev Hest?" -- "Å ja -- a," mullar han
Olaf. "Me skulde so endeleg havt noko Brød ... og
noko Sukker; ja noko er det rett som det er; og dessutan
Posten; du fær segja frå, du Olaf, når du høyrer
Far din skal ned-yvi." -- "Ja -- a," segjer han Olaf. -- 
"Skal han kje ned-yvi no snart, trur du?" -- "Mmm ...
veit kje; det bi vel kje på ei Tid no att; han er nedyvi
i Dag, han Far." -- "I Dag! -- Nei men kvi sa
du kje det sist, Olaf? -- Og eg som bad Mor di sende
Bòd hit, når Far din skulde ned-yvi ... Nei so ille
som dette var då." Han Olaf gneg på Kaka si og
mullar. "Ja men no må du hugse på dette, Olaf! -- 
segja frå, når du høyrer gjeti nokon som skal ned-yvi,
kven det so er!" -- "Mmja -- a."

Åtte Dagar etter sìt han Olaf ved Åren som vanleg.

Vesl'elvdalen: "Lille-Elvedalen". (No, 1922, Alvdal.)

SIDE: 71

"Skal Far din ned-yvi no snart?" spýrr ho Hulda. -- 
"Han Far var ned-yvi igår, han." -- "Jaso!!" -- "Men
du kunde ha fengi Bò med 'n Erik, du, hadde du vilja."
 -- "So; når skal han ned-yvi då?" -- "Han Erik?"
 -- "Ja?" -- "Eg veit ikkje eg, no; men han er ned-yvi
i Dag, han."

Ho Hulda tagnar og ser på meg; eg dreg på Aksli.
"Sjølvhjelpt er velhjelpt," segjer eg; "ingi Naud so lengi
ein hev Føtar å gå på!"

Ho fekk nok meir å gjera enn å passe Sjapa lell, ho
Hulda. Men so narra ho meg med Kjøtkakune ho, so
det kann gå upp i upp.

Ho gløymer no ikkje Sjapa heller, for den Skuld. Det
er ikkje anna enn Sjapa frå Morgon til Kveld, og "Sjap"
og "Sjaperlapp" og mykje og mangt; og eg er "Kammertjener"
hjå Sjapa; so at spýrr du etter Herren her i
Huse, so er det Sjapa det, so mykje du veit det.

Men det er Bikkje som det er Gagn i au. Ho er frå
Kautokeino og er meg seld for Finnehund; svart er ho
so det glansar av henne, og kvit i Bringa; tri kvite Hår
hev ho på Rumpetippen med, og aldri so lite Kvitskvettar
på Labbane. Eit Par forlìvande blanke Augo hev ho,
og eit lite fint Hovud som stend, godt på Halsestubben;
men i den andre Enden er ho noko tung, so ho er ikkje
ulik ein litin Bjørn, når ein ser ho frå Sida.

Ho hev ikkje store Krav. Men ein Ting må ho hava;
og det er Maten. Den fær ho aldri for mykje av, kann
eg tru. Men so er ho gild, med det at ho ét alt Slag;
Potetskrell, Fiskebein, Filtskor, gamle Brøkar, "Verdens
Gang", Fuglevengir, Skinnfeldar, Furuved, Hestelort og
utruleg mykje anna gneg ho i seg; og kann ho få seg
'ti ein Fløytevaffel, eller eit Stykke Rype med Saus, eller
ein Kopp Kaffi med ein Sukkerbit, so segjer ho kje Nei
til det heller. Det einaste ho ikkje bryr seg um er det
som me lagar åt henne: Vatsgraut; men kva skal ein
segja? Eg er kje noko sers glad i Vatsgraut eg heller.

Det er Meiningi at Sjapa skal vera liksom Vaktmann

SIDE: 72

her på Garden; serleg skal ho verja oss mot Bjørn.
Ho er noko ung enno; men ho vert nok gamal; og ho
øver seg i sitt Kall både tidleg og seint. Det heng ein
Sauefell utpå Tune; den gøyr ho på ei Rid rett som
det er; for han ser henne stygg ut, den Felden. Eit
Grand rædd han er ho au; her i Dagmorgo hengde eg
Skinne inn i Stogo til Tining eit Bìl; men då totte Sjapa
det vart for utrygt her, og torde kje vera inne. Men ho
fær nok Mannskap til å gå på Bjørnen, skal me sjå;
det var visst ikkje stort Mod i oss heller, då me var
fjortan Vìkur gamle.

Det er nok dei som ser med Tvil på Sjapa, um det
heng rett ihop med Ætti og slikt. Mor hennar kann ha
vori lettlynd og haldi seg med andre enn ho skulde,
meiner han Ivar; og han Per, Bror hans, Bergmannen,
er vitskapleg og segjer at ho hev for fint Skinn; og so
er det Øyro som er for lange. Men at ho er Finn vil
du forstå, når du ein Gong ser ho i Snøfonni. Det er
der ho er heime, liksom Fisken i Vatne. Når me er i
Skogen på Skier, innbundne i Raggsokkar og Vettir og
Finnsko og Sjal og Skjerv so me mest sveittar i Snøglimen,
 -- so kann du tru ho er med! Ho ligg og velt kring
Føtane våre so me kann lite koma fram; sìt attanpå
Skierne eller er i Vegen framme; men ser ho ei Fonn so er
ho kje sein: hiver seg ut; dukkar under so ho kjem
mest burt; pustar og blæs; ror seg fram, bykser seg fram
i småe, lystige Ekornhopp, so ein ser berre den digre
Baken dukkande upp og ned, skiftevis med den vesle
Nakken. Det er Bad for henne dette; visst; uppatt kjem
ho kvit som ei Drive. Og Augo strålar som Demantar,
og Nakken reiser seg stolt; på kvar Tuve og Stein flyg
ho upp og held Vakt; for her, i Skogen, forstend ho at
det er ho som hev Andsvare.

Ja; eg er kry no, Far; det er sant det. Tenk Gard og
Kjering og Bikkje og alt; Bikkja til å smeikje når eg

SIDE: 73

er blid, og Kjeringi til å gryle på når eg er grettin; [fotnotemerke] 
kva kann ein gamall Syndar og Bohême ynskje seg meir
i denne Verdi?

Det er berre ein Ting eg saknar, og det er ein Hest.
Ein litin rund, ørende litin blakk Fjordhest. Ja og so ei
Ku eller tvo, so Kjeringi kunde hava Mjølk til Huse; og
eit Par Geitar kannhende; og Høns! -- og Sauir ...
Men ikkje Kaninar.

Nåh! det vilde kje vera godt, um ein var reint ynskjelaus.
Og den som ynskjer, han fær; kanskje fær han
ikkje nettupp det han ynskjer, men so fær han noko anna,
noko som han kannhende ikkje bryr seg um ... men
det lyt vera det same.

Og no fær du berre liva so vel då. -- -- -- -- -- 

Andre Breve.

Kolbotnen, Februar 1888. 

 -- -- -- -- -- -- -- -- -- -- -- -- -- -- -- -- 

 -- Det sleng eit Framandmenneskje på Kolbotnen au
stundom, so me er ikkje so åleine som du trur. Det er
Folk frå Grannegardane eller frå Bygdi som skal sjå
kóss me hev det, og undrast på at me kann trivast her.
So ser dei på Hulda og segjer: "du var ven du, den
Sùmaren du låg burti Strålsjøåsen. Men no hev du
vorti mager og bleik. -- Å ja, det gjeng So." Og dei
legg til med ein litin Smil: "var det kje du som skulde
til Amerika?"

Det er ikkje alle som hev vorti glade for at me kom
her upp. Serleg skal Presten vår hava eitt og anna å
segja. Han er vel rædd eg hev valt meg ut hans Saueflokk
serskilt til å vera Ulv i; og etter noko me høyrde
her um Dagen ræddast han so smått for andre Ting med.
Tynnset er kje noko rikt Herad; og når no eg med heile
mitt Hus kjem på Fatigkassa ... Det vilde vera ille um

Fotnote: Blyantsmerknad: "O, de Mænd! 
H." 
(Setjaren.) 

SIDE: 74

me vart verande so lengi her uppe at me fekk Heimstamnsrett,
skal han ha sagt. Fyrivar Mann, den Presten.

Det er nok i det heile ymse Meiningar um oss millom
Folk.

Ho Anne sat her ein Dag og rødde um eitt og hitt;
eg var på Auma eg, so ho hadde Kjeringi for seg åleine.
So segjer ho:

"Du Hulda, det var noko eg hev tenkt eg vilde spyrja
deg um."

"Nå?"

"Dei segjer det her upp-i, at du og 'n Garborg er
gifte berre borgarleg; men det kann vel ikkje vera Råd
det lell?"

"Å jau; det er nok Råd."

"Er det sant?"

"Javisst er det sant. Skulde det vera so rart, det då?"

Ho Anne rister på Hovude og undrast. "Nei er det
sant lell. -- Nei tenk det då. -- Nei men er det kje
rart å vera gift berre på ei viss Tid?"

"På ei viss Tid, segjer du?"

"Ja? -- Ja dei segjer det her upp-i, at når dei er
borgarleg gifte, so er det berre på ei viss Tid."

"Å -- ! so nå. Ja då; du kann vìta det er berre
på ei viss Tid."

"Kanskje det er kje på so reint lang Tid heller?"

"Det er på eit År. Eit År etter den Dagen me
vigdest, Kl. 12 Middag, må me gå kvar til sin Kant."

Ho Anne vert liksom noko uviss: "ja du veit eg hev
kje havt den Trui eg, endeleg; men dei segjer so her
upp-i."

"Å ja," svarar ho Hulda; "du må kje tru det er so
mykje klokare mangt av det dei segjer um desse Ting
lenger ned-i heller."

Noko med det gildaste er når Gardsen kjem ruslande
ein Ettermiddag; med honom kann me svalle um kva
som helst. Og so hev me lært han spela Whist; so sìt
me og spelar Kort og hev det koselegt lange Stundir.

Og so er det no Savalguten som sleng her so ender og

SIDE: 75

Gong, veit du; men med honom er det berre Gjøn og
Jål; og den han bryr seg mest um av oss er Sjapa.

Meg gjer han Narr av alt det han kann. Eg er ein
Bakstrævar, segjer han, og ein Opportunist; han hev
vorti so ille radikal i det siste, denne Teologen. Med
Hulda røder han um sine Gjentesorgir. Kvar Gong han
kjem spýrr han henne på Ære og Tru, um ho ikkje
meiner han bør gifte seg no snart; svarar ho Nei, so
segjer han jau; han vil gifte seg! -- og svarar ho Ja,
so spýrr han: "veit du nokor som vil ha meg då?"
Eller han kjem stikkande med eit Fotografi og spýrr:
"trur du eg skulde bêle til henne?" -- "Klem på,"
meiner ho Hulda. "Ja men trur du ho vil ha meg då?"
 -- "Det vil ho visst." -- "Ja men trur du at eg vil ha
henne då?" -- Det er ingin Veg komande med Savalguten.

Sist han var her gjorde han Narr av meg for denne
galne Aumaferdi mi som du kanskje hev høyrt gjeti; so
no er det vel best eg fortèl den Sogo sjølv. Elles kunde
Savalguten setja ho i Blade på si Vis, og dermed gjera
meg til Narr for heile Nordre Østerdalen.

Ja. Det var ein Dag for ei Tid sidan; ho Hulda kjem
og segjer: me er matlause. So er det kje anna å gjera:
eg tek Skreppa på Ryggen og Niste i Skreppa og Raggsokkar
utanpå Styvlane og Skier på Føtane; labbar so i
Veg med godt Mod, endå det lid heller langt ut på
Morgonen.

Det er Grå-Vêr og mildt. Lufti er lett, so Middagsbìl
klårnar det vel upp; og uppkøyrd Sledeveg hev eg
nedgjenom, so eg kann ikkje koma på Villstrå. Berre
halde meg til den største Vegen all Stad; so er eg so
trygg som eg hadde Lós.

Eg stakar meg fram på mine Skier; og det vert mildare
og mildare. Det klårnar; Soli tek til å glitre i Snøfennane.
Snart kjenner eg at Snøen klabbar seg under
Skierne; og det vert tungt. Eg brùkar tvo Timar yvi
Savalen.

SIDE: 76

Ei Stund til masar eg på. Det vert tyngre og tyngre.
Himilen skyar seg yvi att. Nå, det er godt; kjem Soli
burt vert det likare Føre. -- Her er ein Veg, som tek
av; det er då berre å halde seg til den største. Snøen
klabbar seg under Skierne, so eg mest ikkje kann koma
fram. Klokka er eitt, og eg er ikkje halvveges til Straumen
enno; det gjeld å drive på. -- So! -- Mi Sæl
tek det kje til å regne.

Jadå! Midt på Vinteren! Midt upp-i Dovrefjell! Det
ein minst skulde vente; og det verste av alt! -- Skierne
stend reint fast. Det nyttar kje med Skier lenger. Eg
sèt deim frå meg bortunder ei Toll; tek so Skistaven i
Neven og labbar i Veg på mine Raggsokkar.

 -- -- Til Pokkeren! kva er no det for Slag? Ein
Gard? Ein Gard som eg aldri hev sétt fyrr! -- D'er
greidt. Eg er komin på Villstrå. Nettupp i Dag, då
eg hev so lite Tid ... Skulde ha teki den minste Veglåmi
lell der uppe. Nå; attende att då; ingi Tid å
sumle burt; eg snur og skundar meg uppyvi att. Men
um ei Stund gjev eg meg. Eg må kunna taka ei Beinleid.
Rette-Vegen vil liggje nedanum det Holte på Lag;
eg tek Beinleidi.

So snart eg kjem utanfor Veglåmi gjeng Snøen til
Knes. Men lat gå; det kann ikkje vara lengi.

Snøen vert djupare og djupare. For kvart Stìg sig eg
lenger ned-i; snart gjeng det langt uppå Låre, men eg
driv på. Sveittar og bannar, og sveittar og kviler; huff;
dette var fælt. -- Endeleg.

Der er Vegen. Eg krabbar upp-or Snøfonni; dreg Anden
djupt; sopar Snøen av ein Stein og sèt meg. Du kann
turve noko å styrkje deg på no, segjer eg til meg sjølv.

Vaffelen smakar, endå han er kald so han iser i Tennane.
På Lùmmeflaska hev eg ei Blanding av søt Mjølk
og Kognak; den smakar endå betre. So legg eg i
Veg att.

Um eit Bìl kjem eg til ei Kolmile. Der endar Vegen.
Ja-so. Nå. Sjølvsagt! Eg hev so gode Stundir i Dag,
måtru ...

Eg legg på Snøfonni att. Den vert djupare di lenger

SIDE: 77

ned eg kjem. For kvart Stìg sig eg so langt eg er
klovin. Huh. Klokka tor eg ikkje sjå på. Endå
godt at det er Upphald att. Skyut er det enno, men
kaldare: til Kvelds kann det hende det klårnar, so eg
kann få Måne på Heimvegen.

Klokka halv tri er eg på Vegen. Her kjenner eg meg
att. Nå; det var kje for tidleg. Eg legg til Sprangs,
trøytt som eg er; kunde eg endå vera her uppe att til
Klokka fem eller so ...

 -- Gudskjelov; der er Straumen. No er det ikkje so
langt att. Drive på, drive på ...

Uh; der hev me Hundane. Frå kvart Hus og kvar
Hytte kjem det skvakkande ei Bikkje: Finnehundar,
Bjørnehundar,
store Hundar og småe Hundar, ein grå, ein
annan svart, ein sint, den andre sintare; like inn i Leggen
på meg flyg dei; gøyr som for Betaling, skvakkar og
gøyr, med gneistrande Augo og Skùm på Tennane; sankar
seg ihop til ein heil Flokk; eg kjenner knapt Føtane eg
gjeng på. Kvart Skvakk gjev meg ein Støyt gjenom
heile Nerveveven: upp gjenom Ryggen, i Hjarta, i Hovude;
eg kjenner Håre reise seg; Andlite stivnar ikring Munnvikine;
Augo ser Skuggar; det susar for Øyro; Hjarta
slit i meg; eg ventar kvar Stundi å kjenne hoggande
Tennar i mitt arme Kjøt. Som jaga av Djevlar flyg eg
nord gjenom Lidine; Hundeflokken etter meg; ikkje eit
Menneskje å sjå ... Endeleg finn Hundane at dei hev
berga Grendi si. Dei gjev seg etter. Att-i ein Bakke
stend dei og gøyr; og ein i Senn skvett fram ein Gong
imillomåt skal vise meg at dei er med; på hastande,
nervøse Føtar flyg eg snøgg som ein Vind; til Slutt er
det berre den store svarte Bjørnehunden som stend att
upp-i Bakken og sender meg eit Skvakk so ender og då:
kom att, du! -- berre kom att du! -- berre våga deg,
du! -- Fritenkjaren!

Eg kjem inn på Landhandlarbui so utmødd at eg lite
fær upp Mæle. Brød? Finst ikkje Brød. Mjøl? -- Å
ja; litegrand Mjøl ... Og Salt? -- Og Sukker? -- 
Sistpå hev eg Skreppa mi rett tung og full. So er det
ned til 'n Olaus etter Posten; der er tri Dagblad og ei

SIDE: 78

Rekning. Og eg som venta so på Brev; nåh. Eg
tømer Lùmmeflaska mi; ét den siste Vaffelen; skyt Hjarta
i Live og legg av Stad. Klokka seks er eg uppe på
Skogvegen.

Det gjeng ikkje verst. Det er skùmt og myrknar fort;
men eg kann då sjå Leidi. Der er noko Krangel her
og der: Vegar som tek av; Vegar som eg ikkje kann
hugse; men eg freistar meg fram, og greider det. No
berre taka det rolegt; halde Mode uppe og Hovude klårt;
um ein Times Tid finn eg att Skierne, og so er eg berga;
Føre besnar no.

Det held på myrknar. Men enno kann eg timja
Vegen. Han dreg seg gjenom Snøen som eit myrkare
Band. Snøen er ein god Ting; er det Snø so vert det
aldri fullsvart ...

I verste Tilfelle vil eg kunna kjenne meg fram med
Føtane; so snart eg kjem utanfor Vegen sig eg i til
Knes.

Rart med denne Vintervegen; han gjeng på so reint
ukjende Leidir, tykkjer eg. Og no, då det er myrkt,
ser eg korkje Trona eller anna som kunde vera til
Rettleidning.
Alt er framandt og rart. Her ber det svært
underlegt i Veg; beint i Sør; upp-yvi eit Bakkedrag
eg aldri hev visst um; men halde Vegen lyt eg i det
lengste.

Myrkare og myrkare. Men som ei liti brungul Stripe
burtigjenom Snøfonni skimtar eg Vegen enno ... stykkjomtil.
Det er då som både hin og den at det ikkje kann
klårne upp. Kaldt hev det vorti; men klårt ... nåh;
noko skal det vera.

Eg er komin inn på ei vid kvit Flate; det må vera
eit Vatn. Men det skulde ikkje vera noko Vatn her;
kann det vera rett, dette?

No vert Vegen burte reint. Um eg ser og stirer aldri
so vel ... ikkje Skuggen av Veg; ikkje den grannaste
Tanke. Svært so brådt det vart myrkt då! -- Å, no
forstend eg: det kjem Snø. Ja det er greidt. Eit Grand
Snøtjukne kunde kje gjera vondt no ... Ja-ja; so fær
eg lite på Føtane.

SIDE: 79

Dersom eg endå var viss um Leidi! Skal eg upp
Skare i Vest? Eller Skare i Nordvest? Og når alt kjem
ihop: er det Vest burt-yvi der? Kanskje er det Nord?
 -- Det eg kallar Nordvest vart då Nordaust. Og so dette
Vatne som eg aldri hev visst um ....

 -- Nå? -- Å hå. Midt i Snøfonni. Attende att.
Det er so vidt eg kann timja mine eigne bjørnevide
Raggsokkefar;
dei freistar eg å fylgje. So gjeng det lettare
au. Pst! -- er kje dette Vegen? -- Jau Gudskjelov.
Her er Snøen fast.

Å det er ikkje fårlegt. Berre agte på når eg kjem
ut av Vegen, og so fylgje sine eigne Far attende; ingi
Naud, ingi Naud ...

Ei Stund etter er eg ute av Vegen på nytt Lag. Eg
fylgjer mine Fotefar attende, men kann ikkje skilja deim
klårt; rett som det er hev eg misst deim. Nå; pytt;
Vegen må vera her burte.

Eg gjeng heile Flata burt-yvi, men finn ingin Veg.
Heile Flata attende att; Vegen er som burtblåsin. Fær
freiste Snøfonni att då. Ein kann det ein må kunna;
godt at det er so stilt Vêr. Det er visst upp Skare i
Nordvest eg skal; og so vinglar eg vel innpå Vegen att,
når eg kjem eit Stykke burti. Berre ikkje rædd! Berre
Hovude klårt ... og so ande økonomisk ... eg greider
det nok ...

Um ei Stund gjeng Snøen meg til Mjødmine.

Å nei; best å finne Vegen med same. Det er Upphald
att, og ljosare liksom; og Vegen må vera her einkvar
Stad; det veit eg, Gjeng attende att; tvert-yvi den
vide Flata ... pst! -- stopp! -- Jau; dette må vera
Vegen. Kjenne seg vel fyri no; med Stistaven og med
Føtane; gå smått; berre ikkje haste ...

Jøss; det gjeng som smurt! -- enno hev eg Vegen.
No er eg ferdug med dette rare Vatne; no skal du sjå
det vert greidare. På eit Vatn er det ikkje lett å kjenne
seg fram; Snøen er ikkje so djup der; men no -- ; berre
eg kunde få ein Stubb klår Himil no; berre ein litin
Bìte; so mykje som eit Ark Papir ....

Å det kann vera sliks Slag. No kjenner eg meg att;

SIDE: 80

upp den vesle Bakken skal eg; og når eg kjem vel upp-yvi
den, so hev eg Skierne. Då kann eg gå kvar
eg vil, um det er aldri so djupt. Bæ! Du fær meg kje
denne Gongen!

Berre eg var kvitt denne Skreppa. Puh! -- eg er i
Grunnen trøytt. Ho er tung, Trolle. Fælt tung. Men
alt fær vera vel, berre eg i dette Myrkre kann finne
att Skierne.

Eg stabbar meg upp-yvi Bakken; styd meg på Staven
min. Rett som det er sig eg i att til Mjødmine. Hm. Her
er ingin Veg. Berre Mistak. Farvel, Skier; Takk for denne
Gongen! -- Det var då som svarte, kokande ... Nå;
halde seg med Mod. Enno greider eg det. No gjeld det
å finne att Vegen.

Eg vabbar Bakken ned-yvi att og finn Vegen.

So fomlar eg meg fram eit Stykke til nedanum dette
Bakkedrage. Med ein Gong høyrer eg Sus, Elvesus.
Underleg, døyvd Sus, liksom langt burte eller langt nede;
inne i Susen småe Skvalp. Det isnar gjenom meg; eg
stanar.

Men so forstend eg kvar eg er. Det er Sivilla eg
høyrer; Elvi frå Savalen. Eg er på rett Veg. Den som
no berre kunde finne Brui.

For no minnest eg det klårt: her, attunder dette Bakkedrage,
gjeng Vegen yvi Elvi på ei Isbru. Og so eit
lite Stykke uppetter på den andre Sida; og so hit-yvi att
på ei ny Bru av Is. Eg hugsar desse Bruine, og det
grys i meg. Like attmed deim er det store Hol, der ein
kann sjå opne svarte Elvi djupt nedi ... huh; heller
frjose ihel i Snøfonni enn tumle nedi der!

Som eg stend soleis og lyder og stirer etter Veg myrknar
det att; ein ny Snøkave kjem drysjande. Berre ikkje
bli rædd. Eg kastar Skreppa og segjer til meg sjølv: me
fær kvile og halde Krigsråd.

Ynkeleg trøytt er eg. Det skjelv i knéi; Panna er
kaldsveitt, Tunga turr; -- skulde det vera ein Drope att
på Flaska? -- Å nei då. Ja -- ja; vert eg for tyrst,
so er her nok av Snø.

Krigsråd vert haldi, med kaldt Hovud og rolegt Blod.

SIDE: 81

Det er Uråd å våge seg ut på Isen. Der er Hol i
Hol all Stad upp-yvi, so strid som Elvi her gjeng. Eg
fær baske meg fram gjenom Snøen på denne Sida. Det
kann kje vera meir enn eit halvt hundra Alnir eller so;
firti Alnir kannhende; so kjem eg på Vegen att. Det
må eg klara; ein kann det ein må ...

Skreppa på Ryggen att; -- hu, so tung som ho var.
Og so Hjarta i Live. Eg andar djupt nokre Gongir; legg
so i Veg. Um eg skal symja gjenom Snøfonni, fram
må eg.

Men her i Lidi, framunder Bakken, hev Snøen lagt seg
i Fennar som det ikkje er Botn på. Eg kavar meg
fram nokre Famnar; so sig eg ned-i til Armane.

Der sìt eg. Eg er for trøytt. Orkar ikkje å røre
meg. Skreppa tyngjer; Føtane er som valne. Å, so
godt og mjukt det var å liggje her. Eg kunde
sovne ...

Tanken gjer meg rædd. Eg vil ikkje. Elvi klunkar
og græt i sine svarte Hol; Dalen er hustrin og trong;
det kunde koma Varg; eg kunde sige ned i Hola til ein
Bjørn ... uviljande dreg eg Føtane til meg.

Sovna eg her var det slutt. Og ho som sit heime og
ventar. Ho tek vel alt til å bli uroleg no. Gjeng ut
på Holmen og fær han Ola med seg, og ho Anne; dei
leitar ned gjenom Skogen med Ljos og Lykt ... hyss;
høyrde eg Rop? -- Nei. Det er Elvi.

 -- Nei; ikkje sovne her. Hadde det vori i mine Ungkarsdagar -- .
Håh. Jøss; tenk, unne sine Venir ei slik
Glede! -- So fekk dei gratis ei kløkt Stund; og Røde-Emne
for fjortan Dagar ... var det Ulykke eller Sjølvdråp?
Kvi drap han seg no? Var det hennar Skuld? Ja
er det kje det eg hev sagt? -- Tull, Gut. Uppatt; du
er kje so trøytt enno. Eg må då kunna klara detteher.
Fint Vêr og allting ...

Vinn eg ikkje heim, so kann eg alltid klara meg uppi
ei Sæter. Der kveikjer eg Varme og sìt og kosar meg
til det er ljost; -- eg hev vel Fyrstikkur? -- Neigu. -- 
Ikkje Tanke til Fyrstikkur. D'er greidt. Hadde det vori
ein Gong når eg ikkje hadde turvt deim ...

SIDE: 82

Fanden take Dygdi. Eg skulde vera klok og slutte å
røykje; spara på Helsa og dertil spara Mynt ... No
kann den Dygdi koste meg Live. Eg hadde kje gløymt
Fyrstikkur i den Tidi då eg røykte ...

Nå; Tull. Heim må eg. Den vesle Snøkaven er
yvi; det ljosnar eit Grand; eg grev meg upp or Snøfonni
og ned på Isen.

Fær halde meg der. Like på Iskanten; tett innmed
Land. Høyre meg fyri og kjenne meg fyri. Det kjem
vel med no, at eg hev denne lange Skistaven.

Her er det lettare å gå; Snøen gjeng berre uppå
Tjukkleggen. Men tenk um det kom ein Varg hoppande
ned or denne stygge Lidi! -- Hu, kva var det? Rørde
det seg ikkje? -- Tull. Vargen søv no, han.

Eg stanar og lyder; er det Vatne eg høyrer, eller er
det for Øyro mine det syng? Eg vert rædd; det liksom
glor so svart mot meg frå Snøen der framme. Krabbar
inn i Lidi att og dreg meg nokre Stìg gjenom Fonni.
Nei; det er rådlaust. Ut på Isen att. Eg stakar meg
fram med Staven Stìg for Stìg. Sveitten renn meg kald
ned-yvi Andlite.

Eg er hol og tom men ikkje svoltin. Torsten er det
verre med; eg tek meg ei Klype Snø so no og då,
men vert berre tyrstare; læt det so vera. Du kann alltid
tòla å tyrste eit Par Timar; skal du døy i Natt, so vert
det ikkje av det ...

 -- No skulde eg snart hava Vegen. Men eg finn han
ikkje. Leitar i Kross og Krok, att og fram, upp og ned;
ingin Stad fastare Grunn; alt Snø; laus djup Snø, mjuk
og tung som Ull. Og so er det inn i Lidi og symja i
Snø att, kvar Gong eg høyrer Elvegråten gjenom den
svartstille Natti.

Det gjeng smått. Men det gjeld å spara på Kraftine.
Ande rolegt; taka det jamt; ikkje åleite seg; ikkje misse
Mode. Vert eg rædd, er det ute med meg. Og eg stakar
meg fram Stìg for Stìg; kviler og andar rolegt og langt;
øver meg i å sjå ut i Natti med trygge Augo ... Det
er Buskar du ser, korkje Varg eller Bjørn ... og ikkje
Skrymt og ikkje Hallu ... det er sjølvsagt ikkje Skrymt

SIDE: 83

eg er rædd; men ein kann ikkje vera trygg for sine eigne
Innbilningar ...

Eg forstend sistpå, at eg må vera komin for langt.
Eg hev gjengi yvi Vegen og ikkje gått til han. Elvi
vågar eg ikkje gå lenger. Ho syng imot meg med
svarte Djuv allstad, tykkjer eg. Når eg støyter med
Staven skråvar det som i Skrauv-is.

Då er det berre ei Råd att. Frametter Lidi vinn eg
ikkje. Men um eg freista og koma uppå Høgdi? Tvert
gjenom Lidi; rett upp? Øvst uppå Bakkerése må Snøen
vera mindre djup. Gud veit; kanskje kann eg finne
Vegen au der. Eller ei Sæter. Ein kann gjera upp
Varme med tvo Trepinnar, segjer dei ...

Ein kann det ein må. Symjande, krabbande, Fot for
Fot, i småe Tak, baskar eg meg upp gjenom Snøfonni.
Kryp på Kne; fløyter meg uppe med Skistaven; Skreppa
tyngjer; Raggsokkane bind meg! -- eg Asen som ikkje
hev funni på å draga deim av meg; -- sig nedi stundom
og vert liggjande; kavar meg uppatt; kviler, pustar,
skyt Hjarta i Live; freistar ein Gong til; kjenner meg
som eit Skogdyr, ein Bjørn med ei Kule i Låre, ein
Mann på ein Planke i eit Hav; sistpå kjenner eg at
Snøen minkar. Eg kann gå på tvo att; andar langt ut
og fær Mod. Snart er eg på Høgdi. Eit kaldsurt men
friskt Vinddrag slær imot meg og stiver meg upp. Snøen
gjeng berre midt uppå Leggen. Innunder Furetrei er det
mest bert; so legg eg Vegen min innunder so mange Tre
eg kann finne; krøkjer meg fram frå Tre til Tre som ein
Tjuv; kjem innpå ein Mo der det tek til å liksom ljosne
inn-yvi; det er visst eit Vatn eg kjem til; den som visste
... eg må vera komin ovanum alle Åsar. Men ei
Sæter finn eg nok ...
Kva er dette? -- Fast Snø under Foten! -- Veg? -- 
Vegen! -- Eg er berga! Eg er kje det slag trøytt. Eg
kann gå ei Mil til, um so skal vera. Pytt san! Men
denne Sjøen då? Og desse store gråe Steinane? -- 
Hjarta tek til å hamre i meg ... Å nei; det er berre
Tuvur -- Nei: det er Steinar. -- Nei ... ved Kong

SIDE: 84

Potifar ... det er korkje Tuvur eller Stein. Det er
Naustr. Naustr er det. -- Naustri??

Ja; det er Naustri. Det er Sivil-Osen. Det er Savalen.
Det er Vegen; rette Vegen. No berre ei halv Mil innyvi
flate Sjøen, so er eg heime. Det er som Skreppa
lettnar på Ryggen no. Ikkje denne Gongen, sa Tordenskjold! -- 

 -- Eg var gul i Andlite då eg steig inn på Kolbotnen
den Kvelden. Eg stabba burt til Gruva, seig ned på
ein Stol og kunde so vidt få fram eit einaste Ord:

"Vin." [fotnotemerke] 

Det var kje so greidt, ser du!

Men no hev eg lært. No veit eg, at den som vil lìva
tilfjells, han må upp um Morgonen. Den som i Ti'enn
er ute kjem i Ti'enn fram, heiter det her. Og so hev
eg lært ein ny Veg, so eg slepp Hundane. Ei Auma-ferd
i Klårvêr no er noko med det gildaste eg veit, endå
Skreppa er tung, og endå eg må agte mine Øyro so eg
ikkje frys deim av meg.

Det kann visst vera upp-til ei 40 Reaumur-Gradir i
Solrenningi. Det er so kaldt at ein hoppar og sprett som
ein Fisk til å halde seg varm. Men Overfrakke brùkar
eg ikkje; det vilde vera Synd, det, i slik sprakande frisk
Luft. Berre ein vinn røre på seg, so frys ein ikkje -- 
utan på Øyro.

Og no tek Soli til å stråle yvi det endelause Snøhave.
Det er Luftblått og Solgull og Snøkvitt i ein smellande
Glans. Då lettnar det um Bringa um ho er aldri
so tyngd; og ein ser ut yvi alle ljose Viddir og undrast
på um det er sant, at det finst Sut og Sorg på ei Jord
som fær liggje og strekkje sine kvite Lemir i slikt eit
Bad av Sol og Æther.

Når eg på Vegen heim-att kjem so langt som til

Fotnote: Blyantsmerknad:
"Han sa Portvin; det visste han me hadde. Men det klinger
vel ikkje so godt. 
H." 
(Setjaren.) 

SIDE: 85

Osen, ligg Soli yvi Einundfjell og skal til å gå ned.
Upp mot den øvste Ryggen av Naustrdalsåsen stend ei
Toll; reint for seg sjølv stend ho der uppe i Snøen; når
eg frå Osen fær sjå den Tolli i Solegladsroden, er det
som eg i eitt Bilæte ser heile denne strålande Fjellvinteren
vår. Ho ser ut som eit Tre av Gullglans mot
den innblåe Sudvesthimilen; eg stend og stirer på dette
Undrsyn og sig burt i Draum.

Fyrr når eg kom heim frå ei Ferd hende det jamt, at
ho Hulda sat og sauma, men reiste seg og gøymde Saumen
når ho såg meg; og ho rodna eit Grand, men
smilte so underleg.

No sìt ho med Saumen jamt, ved det same lange Borde
som eg brùkar til Skrivebord. So kann det hende at ho
viser fram eit eller anna halvferdugt lite Plagg og spýrr
um eg kann forstå kva det skal vera til. Eg glor og
slær meg fåmin. "Jøss," segjer eg; "du syr då vel kje
Brók til Sjapa?"

Elles røder me båe tvo no um han vesle Fyren som
skal hava alle desse rare Ting; for det er Gut; det veit
ho. "Kor kann du vìta det?" segjer eg. -- "Jau; eg veit
det." -- "Det er vel av di du helst vil det skal vera
Gut." -- "Nei eg er stød på det er Gut; eg kjenner
det er Gut; ei Gjente vilde vera rolegare." -- "Ha-ha."
 -- "Det er sant!" -- "Er han so uroleg, denne då?"
 -- "Å han spenner meg so, at -- ; her igårkveld sat
eg med eit Avisblad på Fange, og so spente han meg
so Blade datt ned." -- "Tøv." -- "Det er beint fram
sant. Blade datt ned av Fange på Golve, endå eg ikkje
rørde meg. Eg snakkar alt med 'n stundom." -- "Kva
segjer du til han då?" -- "Eg segjer det er stygt av
han å spenne Mor si." -- "Heh!"

 -- "Eg er viss på du au helst vil det skal vera Gut,"
segjer ho. -- "Du vil då det?" spýrr eg. "Å ja. Isj;
det er vondt for deim som skal vera Kvende." -- "Ja
men Gutane er verre å styre, dei." -- "Å pytt." -- 
"Gjentune er stille og snille; men Gutane finn på alt

SIDE: 86

som gali er." -- "Han skal få vera som han vil, berre
han blir frisk." -- "Og so må der vera Vìt i 'n!" -- 
"Å; det fær vera som det kann. Dei kloke fær det
sjeldan godt, trur eg." -- "Nå; me vil endå helst vera
kloke. Men no er han som han er no; der er kje meir
å gjera ved det." -- "Å, han blir nok frisk." -- "Men
so blir han ei Udygde; flyg etter Gjentur og slikt ..."
 -- "Ja det vil eg då tru!" -- " -- og det kann gå gali
på mange Måtar." -- "Ja han må kje bli altfor ustyrin;
men eg vilde nok gjerne han skulde bli lite Don Juan."
 -- "Vil du det? -- som sjølv er Kvinnfolk?" -- "Ja
han skal kje vera altfor leid med Gjentune, skýnar du,
men ... Å, dei blir nok glade i Dutten min, skal du
sjå!" -- 

 -- Vårt eigi Liv kjem me ofte innpå. "Er det kje
rart at me aldri saknar Folk her uppe, du?" kann ho
spyrja.

"Det er utrulegt."

"Den einaste er Savalguten. Ja-ja; det er gildt når
andre òg kjem."

"Ein kjenner seg i Grunnen aldri åleine her, nei.
Kannhende det er Skogen."

"Ja der er Selskap i Skogen; det er visst."

"Ja. Han er liksom -- . Han stend her so logn og
trygg ikring Stogo og susar og syng og er med i dette
Live vårt ... og so er der det gode ved Skogen at
han aldri segjer noko; ikkje bryr oss med Snakk; ikkje
bed oss til Middagar der ein skal vera elskverdig og
snakke Politik og Kvinnesak og døme Bøkar ... Han
berre stend der og susar, han, og tenkjer på sitt, og læt
oss tenkje på vårt; tegjer til alt og liksom forstend alt
.... ein vert glad i Skogen."

"Ja og so denne Peisen. Den er det òg Selskap i."

"Det er òg slik ein god Vén som tegjer og skýnar."

"Ja når det brenn på Åren er ein aldri åleine.
Eller berre det ligg og gløder og gløder ... det er
liksom eit stort Auga, som ser på ein og tenkjer på
Råd"

SIDE: 87

"Ja den Åren. Det vert noko for han ,Dutten' det
 -- som du kallar han." -- 

"Å -- ! Ja det blir noko for Dutten det!"

"Tenkjer nok det. Men so vil han uppi; og so brenner
han seg; og so skrik han."

"Å pytt; eg skal nok passe Guten min eg! -- Å
nei, so rart som det er å tenkje på, du!" -- 

Ikkje minst vert det Samanlikningar millom fyrr og no.

 -- -- "Eg forstend kje at eg hev kunna lìva der inni
Byen," kann eg segja. "Når eg hugsar desse "Værelser"
med berre ein stygg, svart Omn i ... dei er livlause,
slike Rom; som Landskap utan Vatn."

"Ja dei er gråe og daude. Og so innestengde liksom;
det er so langt etter Himil og Luft."

"Ingin Husgud som lìver med i alt ... dei er gudlause,
desse Romi. Og ingin Natur utanfyri; berre ei
Gate der Byråchef Dingel og Redaktør Dangel gjeng att
og fram millom tvo Husnummer, No. 11, der dei hev
Kantore sitt, og Nummer 18, der dei hev Matborde og
Sengi ... Ingin Husgud, ingi Naturånd; tomt, grått
... ikkje noko heilagt attum Kvardagen, ingin Draum,
ingin Mystik ... Nei; Byane må bli brende."

"Ja, og tenk: å ha Skogen når han kjem!" -- 

"Det er sant; for Guten blir Skogen gild, med si gode
Luft og sine Fuglar og Lìtir."

"Å, det er kje til å tenkje på! Eg kann kje forstå
det! Tenk slik ein litin Helle-Dusten som stabbar um
på småe hjulbeinte Fotstubbar og segjer Mama -- ! og
Papa -- ! åh! -- nei; det er ikkje til å skýna."

"Det vert rart."

"Åh!! -- -- Det vert slik, at -- ; nei eg kann aldri
tru det kann bli. -- Det er so forunderlegt; so gåtefullt
... å, du forstend det kje, du; -- nei! du forstend det
ikkje." -- -- 

 -- -- Eit par Timar um Dagen stend eg ute og høgg
Ved; det er godt for Helsa; og so sparar eg fem Kronur
for Vedhogging.

Ein Dag som eg stend og masar med ein seig, vrang

SIDE: 88

Kubbe -- ein ægte norsk Odelsbonde, som eg kallar han
for meg sjølv, -- høyrer eg ho Hulda ropar på meg.

Eg inn.

Ho sìt og halvt ligg i den gråe Morgonkjolen sin på
den store brune Kassa me brùkar til Matbu; ho er falmende
bleik og bed um Vatn.

Ho fær Vatn og kjem seg åt Sengi. "Eg heldt på
å uvìta," segjer ho.

Um ei Stund er ho uppe att. Men ho er veik i det
heile. Ho hev Ridir med Hovdaverk og Svimring, Angest
og Gråt.

"Eg klarar det ikkje," meiner ho. "Eg er viss på eg
døyr. Det hender ofte at dei døyr fyrste Gongen."

Eg finn på alt eg kann til å friske på Mode. "Det
er nok dei som døyr; men det er helst Bykvinnfolk som
hev pint seg so lengi med Korsett at Innreiden er komin
i Ulag. Du er stor og sterk og hev kje havt Korsett
på din Kropp i fleire År ...

"Nei Gudskjelov; det er det som trøyster meg no.
Tenk ... um han skulde få lide i kanskje heile sitt
Liv, av di Mor hans endeleg måtte vera stram og smal
um Live -- uff; eg kann kje forstå at dei kann halde
ut å tenkje på det. Skulde nokon misse Live, so måtte
det vera slike!"

"Ja, ja; dei vert straffa på Live òg ofte. Eller pinte i
Dagevis, so det var mykje lettare å døy."

"Og Doktrane som ikkje forbyd det! -- Dei skulde
misse Live fyrst!"

"Å ja; det kunde vera gagnlegt, kannhende.

Men du skal kje vera rædd. Den som liver på rimeleg
Vis, so er kje ei Barnseng so fårleg. Sjå Bondekjeringane!
Sjå ho Anne! Ho legg Ungen frå seg so
ekspedit at der vert ikkje so mykje som Tid til å hente
Jordmor. Og Finnemødrane! Dei slengjer seg ned i
Snøfonni og yngjer når dei hev ei Stund; og so tullar
dei Ungen inn i eit Skinn og tek sine Ski og stend ned
alle Bakkar til dess dei kjem dit dei hadde tenkt seg, og
hev ikkje gløymt Ærende sitt dessmeir!"

SIDE: 89

"Å nei; det er visst berre noko Tull det, at Kvinna
skal føde sine Born "med Smerte" ..."

"Det er berre Kultur, ja. -- Og so når det lid so
langt, so reiser me ned til Tynnset; der er Doktar og
Apotek og alt; so me kann vera trygge, -- um du no
ikkje skulde vera Finnekjering heilt ut."

"Ja; eg hev tenkt på det. Det vilde vera fælt å vera
so langt ifrå Hjelp, um noko skulde hende."

"Sjølvsagt fløt me til Tynnset; det er noko me må
ha Råd til. Eg vert ferdug med Uforsonlige til
den Tid; og so vert me rike .... eg fær kanskje tusund
Kronur for den Filleboki" -- -- -- 

Etterkvart vert ho roleg. -- 

-Og so fær du gjera deg ferdug, då, "Fedraheim",
til å taka imot oss på Tynnset! Gløym ikkje Æreporten!

Tredje Breve.

Kolbotnen, 25. Mai 1889. 

Gode "Fedraheim".

Idag er Tuften eit År gamall. Det er greidt me held
Fest, endå me er noko utmødde; og då me gjerne vil
hava Gud og Kvarmann med i denne Festen vår, so
legg eg i Veg med eit Kolbotnbrev.

 -- Det er lengi sidan sist no. Men so lyt me hugse,
at eg ikkje er Bokskrivar lenger, men Barnfostre. Kvar
Ettermiddag, og andre Tidir med, sìt eg i Ruggestolen
med Tuften på Fange og syng for han den fyrste
Barnelærdomen hans -- den eg sjølv fekk i Arv frå
mine Fedrar:

 Skjero sed'e på Hagagar,
 roba itte Kvastei'n.
 Kæ: vil 'u med Kvastein?
 -- Kvedja Jåen.

Skjero: Skjori. -- sed'e: sìt. -- 'u: hu (ho). -- Kæ: kva.
kvedja: kvetja, bryne. -- 

SIDE: 90

 Kæ vil 'u mæ Jåen?
 -- Slå Grase.
 Kæ vil 'u mæ Grase?
 -- Gjeva Kuno.
 Kæ vil 'u mæ Kuno?
 -- Molka Mjelko.
 Kæ vil 'u med Mjelko?
 -- Ysta Osten.
 Kæ vil 'u mæ Osten?
 -- Gjeva Presten.
 Kæ vil 'u mæ Presten?
 -- Døyba Badne.
 Kæ vil 'u mæ Badne?
 -- Slompa i en Tjæreholk!

Og mykje, mykje anna. Som det um ho Kuva, som
er slikt eit kløkkjande Bilæte av Mor-Kjæerleik, at ein
kann både gråte og læ:

Reven ligg'e i Stræde,
lye på Lamma Læde -- :
"tigt du stidl'e, du litla Lam,
du skal inn i mina Vom!" -- 
 -- "Nei!" sa ho Kuva,
Lamme mitt skal sua.
Me skal hengja 'n Rabbe so høgt i Tre,
at Rompa skal didla både opp og ne;
dæ va væl åd 'an Rabbe!"

Ein Sau som vert so modig at han vil hengje upp
sine Uvenir, -- er ikkje det Mor-Kjærleik, so veit
ikkje eg. -- 

Han Ivar Matlaus, som han kallar seg no, Savalguten,
Anarkisten, -- han lær åt meg, han, når han ser meg
so husleg. Og eg kann ikkje segja so mykje um det;
det må vera rart. Tenk, denne fæle Fritenkjaren og
Mannfolkfyren i Slåprok og bøtt Brok med ein Reivunge
på Armen ... stundom kann det vel au hende
at der er Flekkir av både det eine og det andre etter
denne Ungen på Brokeknéi mine; -- tala ikkje um det!
 -- Men kva skal eg gjera? Ho Hulda må sova so no

Kuno: Kui. -- Kuva: Kollesau. -- sua: suga. -- Rabbe:
 Rev. -- didla: dilla. -- væl åt: måta åt ("tilpas til"). (Jær-Mål.)

SIDE: 91

og då, ho med; og dessutan, denne Tuftekallen, ser du
... Det er so rart med det.

 -- Tuftekallen, ja. Det vart Gut. Ein lang diger ein
på tjuge Merkir. Store breide Hendar og Føtar er der
på han, so det må bli Troll til Kar når han ein Gong
veks upp; og dei klåre blåe Augo til Mor si hev han,
so at endå dei segjer han svìpar mest på mitt Folk, so
er der då noko som er vent på han. Skallen hans er
veldig; gjeng alt godt so kann der nok bli Vìt i den; og
ein Skapnad er der på Karen, so når han er nakin og
stend og spenner i Fange til Mor si, so er det som du
skulde sjå ein litin Løytnantstubb. -- Stend? Um han
kann stå? -- Heh; det var au noko å spyrja um. Han
gjeng frammed, Gut! Um fjortan Dagar slepper han seg!
Jadå. Kom ikkje der. Og Mama kann han segja, og
Papa; "Ma-ma-ma", "ba-ba-ba", segjer han; dessutan
kann han segja Kaka. Denne Tullebukken Ivar
Matlaus vil nok innbille oss, at Guten ikkje meiner noko
større med dette; men det kjem seg av, at han Ivar berre
er Ungkar og ikkje forstend seg på so fine Ting.

I det heile hev han utruleg godt Vìt -- Tuften, meiner
eg -- og er eit framifrå Mannsemne. Han kann godt
sjå Skilnad på oss og anna Folk; og han vil ikkje vera
hjå andre enn Mor si og Far sin. Det einaste kann
vera han Esten Vangen; han fær Lov til å halde han
sume Tidir; men so hev no han Esten reint eit sers
Barnelag han, og hev dessutan gjort Stol til Tuften, og
Hest, og Mann, og ei Ranglegreide; so det er ikkje noko
rart at Tuften vil vera hjå Vangsen. Men at han vil
vera hjå meg -- ! Det må vera av di han hev betre
Vìt enn Folk flest og forstend, at eg ikkje er so leid som
eg ser ut til.

Og so finsleg som han er! Kanskje du trur han gjer
seg ut i Reivane, du? -- Ha-ha. -- Ja det kann vera
når han hev vondt i Magen; då kann det hende noko
av kvart Slag både for den eine og den andre, veit me.
Men elles ventar han til den Tidi kjem då Mor hans
klæder og steller han. Då held ho han fram, og då
læt han det gå, -- på Golve der slikt høyrer heime.

SIDE: 92

Ja han er pertentleg. Reint tærtefin; plent som ei Dame.
Blir det ikkje noko sers av honom, so skal det vera rart;
men so er han no ikkje "Kolbotn-Prinsen" for inginting
heller, veit eg.

Og so ven som han kann vera når han smiler og lær.
Og jamenn hev han alt slikt Vìt på Moro og Leik, at du
skulde aldri tru det. Når Mor hans læt han "jide janke",
og ho kjem til dei tvo småe Vovvov'ane som "ligg under
Omnen og segjer: vov! vov! vov! -- vov-vov-vov-vov!"
 -- å, so hjarteleg godt han lær; higrar og lær; det er
som Fuglekvitr og Killingdans, når han sìt slik og jublar
og hoppar på Knée til Mor si.

"Ja, ja; læ du," segjer eg; "du fær tidsnok gråte"; eg
skal liksom vera den gamle og vise, eg no, måtru; og
det er slikt dei gamle hev å gjera, veit du -- : skiple
Gleda for deim som kann vera glade; blande grått og
surt inn i Solskine for deim som enno er so sæle at dei
hev Soli.

Elles er Tuften alt den Kar at han gjer Nytte for seg
i Verdi; gjev Far hans kunde segja det same um seg! -- 
Han stend Modell til ein av Personane i den nye Boki
mi; og det gjer han både godt og grundigt. Men her
kjem eg sant å segja inn på Udygdine hans, og dei vil
eg ikkje tala um i Dag; i Morgo eller sidan ein Gong
skal eg fortelja deg um deim; i Dag er han Høgtidsbarn.

 -- No skal ho Hulda reide upp Vogni hans -- han
brùkar Barnevogni si til Vogge -- ; "no Tuften gå til
Papa!" -- "Ba -- ba -- ba -- ba" ...

Nokre Dagar seinare. 

Du trur vel ikkje eg duger til Barnfostre, du. Du
undrast på, at me ikkje fær oss fat på ei Gjente til det
Arbeide.

Å, me hev freista med det au. Der er ei lang Sogu
um det, og det kann eg gjerne fortelja.

 -- Me budde på Tynnset, veit du, i den Tidi me
venta Smått, -- hjå han Per Østigard på Heimatæ-Sida.

SIDE: 93

Der hadde me eìt Hus for oss sjølve, Stogu, Kjøk
og eit stort Loft; ho Hulda gjekk i Kjøken og stelte
Mat, og eg sat på Lofte og skreiv ferdug Uforsonlige.

Ho Hulda vart veikare og veikare; og so tok me til
å høyre oss um etter Gjente då. Men i den store breide
Tynnsetbygdi var der ikkje Gjente å finne.

Tynnsetgjentune held seg for gode til å tena. Vert
Armodi so stor at dei ikkje kann gå heime lenger, so
fèr dei til Amerika og tek seg Tenest der. Det er gildare
det, liksom. Vil ein hava Tenestgjente i Tynnset, so må
ein til Tyldalen eller til Gudbrandsdalen, eller heilt til
Sverig.

Jau; so høvde det seg so, at me sistpå fekk Spurlag
på ei Gjente. Ho skulde vera noko uppi Åri, og lika
kje lenger det tunge Slite på ein Bondegard; ein lettvinn,
roleg Plass som den hjå oss kunde nettupp høve
åt henne. Men ho kunde kje koma plent no. Kannhende
me kunde drygje so ei fjortan Dagar?

Nå ja; me fekk det då.

Ei Tid etter fekk me Bòd um, at Gjenta kunde kje koma
um fjortan Dagar heller. Ho hadde vrìdi den eine Handi
si; fekk sjå når den vart god att.

Me drygde og drygde. Ho Randi burti Stogo, Kona
hans Anders, hjelpte oss med Vatsbering og Ved når ho
hadde Stundir; og var ho Hulda for klen til å stå i
Kjøken, tok eg Spand og Korg og rusla ned til Stasjonen,
til Jarnvegshotelle, og henta Nonsmat.

Langt um lengi hadde me Bòd nede hjå Gjenta og
spurde um, ho kunde lova oss noko visst no snart. Mm
 -- nei; Handi var ikkje fullgod enno, den. Når ho
tenkte ho kunde koma då? -- Mm -- ja; ho visste kje
det. Ho fekk no sjå då.

Dette vart oss noko uvisst. Og so fekk me høyre at
det kanskje kunde bli Råd ein annan Stad. Det var
tvo halvgamle Gjentur som ikkje tente lenger, men "gjekk
Lauskarar", d. v. s. tok lettare Arbeid for kortare Stundir;
me kunde vel få ei av deim, vart det oss sagt; då
visst for ei Tid, til dess den andre kunde koma.

SIDE: 94

Me hadde Bòd til desse Gjentune. M -- ja .... ikkje
so plent umogeleg det, kanskje. Den eine av deim lova
endå at ho skulde sjå upp til oss, so me kunde talast
ved; ho skulde koma trast yvi Helgi.

Me venta til yvi Helgi. Ingi Gjente. Me venta Dag
etter Dag, Vìko ut; endå ingi Gjente. Ikkje so mykje
som eit Bòd diheller. So vart det me som laut skikke
Bòd. Då fekk me det Svare at Gjenta vilde kje. Dei
vilde kje nokor av deim.

Me hadde Bòd hjå den fyrste att; var ho ikkje snart
god i Handleden no då? -- Mm -- å, ho var no full'
alltid det då, s'ju. -- Um ho snart vilde koma då? -- 
Mmm ... ho hadde kje tenkt på det. -- Men hadde ho
kje lova? -- Mm -- å ... ho var komi av det att.
Ho hadde misst Hùgen. Ho vilde helst vera der ho var.

So stend me der. Hulda kunde bli liggjande kva Dag
som helst ... Me gav oss til å lyse etter Gjente i
Bladi.

Jau; so kom det ei. Ei einaste ei. Og ho var frå
Tyldalen.

Det var ei diger, firkanta Budeigje på sekstan År.
Hadde aldri stelt i Hus fyrr; kom like or Fjose. Laga
Mat? -- Jau det kunde ho vel, endå ho hadde aldri forsøkt
det. -- Stelle eit Barn? -- Å jau; det kunde ho
visst; men ho hadde kje gjort det fyrr. Kor mykje ho
skulde hava i Løn? -- Å ho fekk vel hava på Lag
som andre Innegjentur. "Ja men kjære deg, når du
ingin Verdsens Ting kann?" -- "Ja ... han Lars Øvstimostugunn
hev no òg tinga på meg då, og han Bersven
Nedstimostugunn med; eg fær vel gå til ein av deim,
eg då." Ho Hulda tinga kje meir. Ho gav henne Festepengar
og fekk henne til å skrive under med Svart på
Kvitt, at då og då skulde ho koma. "Ja men eg vil
berre vera her ein Månad for det fyrste," sa Gjenta;
"likar eg meg ikkje, vil eg gå att." -- "Ja berre skriv
under," sa ho Hulda.

Og so hadde me Gjente! -- 

 -- Ho bar Vatn og Ved åt oss; meir kunde ho ikkje.

SIDE: 95

Alt anna me sette henne til, ugreidde ho for oss; og so
var det ein annan Ting, ein unemmeleg Ting ...

 -- Nei no skrik Ungen. Eg må inn. Gud veit ...

Dagen etter. 

Nå; det var Budeigja. Ja, ser du; det fæle var ...
ho kom beint or Fjose og hadde ymist ulært; med eit
Ord sagt: ho brùka kje Lùmmaplagg!

Det vart ein vond Månad. Men han fekk Ende ein
Gong, den med. Og so kom Budeigja -- Hulda låg
enno; Guten var komin, ser du -- ; so kom Budeigja og
sa at ho skulde til han Lars Øvstimostugunn og vera
Vinn'kulle. "Gakk i Guds Namn," sa ho Hulda. Eg
gav henne den Løni ho skulde hava; ho var sur for ho
ikkje fekk Drikkepengar. So gjekk ho.

Det var den! -- 

 -- Då me kom her upp til Kolbotnen att ifjor Sùmar,
fekk me stundomtil låne ho Eline, dotter åt Strype'n
Ho var glup, men berre trettan År. Og rett som det
var måtte ho på Skulen; eller ho laut heim att og
hjelpe Mor si. Ei Tid hadde me henne Inger, Syster
hennar Eline; men då Eline skulde til Røros og gå for
Presten, laut ho heim att, ho Inger med. Og so fekk me
greide oss som me kunde.

Ho Hulda vart reint harm stundom. "Dei hev det so
maklegt hjå oss som dei aldri fær det, desse Gjentune,
og ét ved vårt eigi Bord og blir medfarne som Born
i Huse; og dei fær den Løni dei sjølve vil hava; men
endå skal det vera liksom ein rein Nåde, um me kann
få deim!" Ho lova tilsist på det, at ho skulde ikkje
spyrja etter Gjente meir, korkje på Strype eller andre
Stadir.

Me stelte oss so, at eg skulde hava Guten um Ettermiddagen,
so ho Hulda kunde få sova då; like eins
skulde eg passe han um Kveldane utetter til Midnatsbìl;
Resten skulde ho klara sjølv, meinte ho. Ja; me freista.

Men då det leid av ei Tid, og ho Eline var attkomi

Vinnekulle: Gjente som er med i Vinne-(Onne-)Arbeide.

SIDE: 96

frå Røros ... det var kje so greidt å klara det som
me hadde tenkt ... då tok me til å slå innpå um,
at ho Eline godt kunde få koma hit att, um ho vilde.
Men so ein Dag vart det oss sagt, at Strype'n hadde stedt
Eline burt hjå han Per Langmyråsen til Budeigje.

Ja, ja; "de Ugudelige have mange Plager," som det
stend. Men alt må vera godt nok, so lengi Tuften
klarar seg.

 -- "Tuften", ja; han heiter so til Kvardags. Arne Olaus
Fjørtoft er han døypt, og han hev elles so mange Namn
som Dagen er lang; men "Tuften" -- -- 

Døypt ja? Det segjer seg sjølv. Det var best å
gjera den Stasen av med same; so slepp han å bli døypt
på Tukthuse ... me lìver i eit fritt Land, som du veit.
I Tynnset Kyrkje er han døypt; han Presten som er so
glad i oss, hugsar du, døypte'n; Fadrane var: ho Randi,
Kona hans Anders, og ho Karen, Syster hans Per; og
på Mannfolksida: han Anders, Mann hennar Randi, og
han Ivar Matlaus, Ungkar og Savalgut. Og Namn fekk
den vesle, so det berre knaka i den gamle Døypefunten.

Ein Gong i Verdi gjekk det tvo unge Gjentur inn-i
Kristianiasby og var uppglødde for alt som gjævt var; ein
Bokmann som dei i den Tidi sette høgt heitte Arne Garborg;
og ein Dag svor dei i Løynd og Helgd, at den
fyrste Guten deira, um dei fekk nokon. -- han skulde
heite etter denne Bokmannen. Det er vel det gildaste
Gjentune veit å lova, det, kann eg tru, på Lag som
Kvinnfolki i gamle Dagar av Glede eller Sorg yvi det
eller det lova burt sine Fyrstefødde til Gud eller Hinmannen.
Den eine av desse tvo Gjentune var ho Hulda.
Og soleis gjekk det til at Guten vart heitande Arne.

Men eg, som ikkje var fullt so uppglødd for den nemnde
Bokmannen som desse jålute Gjentune, eg meinte at
Guten laut få et anna Namn au; eit godt Namn. Og
so var der ein Mann som eg på min Kant sette høgt:
den altfor snart burtdøydde Målmannen og fyrste norske
Sosialisten Olaus Fjørtoft. So kom Guten til å bera hans

SIDE: 97

Namn med. Og eg sat i Tynnset Kyrkje og hadde mi
Moro av, at Presten laut nemne tvo so fæle Namn i Guds
Hus, -- lyse Nåde og Miskunn og ævugt Liv yvi
Olaus Fjørtoft og Arne Garborg, tvo Mennar som han i
sit Hjarta visst dømde ned-i Helvites alradjupaste Kjellarhol.

 -- Men av Fjørtoft er "Tuften" laga. Det er slikt
eit høvelegt Smågutnamn, dette; Tuften er på norsk
det same som Nissen; og ein litin Nissegubbe er han,
 -- Troll-ungen. -- -- -- -- 

Fjorde Breve.

Kolbotnen ?te Juni 1889. 

Gode "Fedraheim".

Dagatale veit eg ikkje. Me hev gløymt å kaupe Alnakke,
og er då dagville rett som det er.

Det hender at det kjem eit Menneskje, so me kann
spyrja oss fyri; men det må helst vera eit Bymenneskje;
Fjellfolk hev for det meste anna å tenkje på. Elles hjelper
me oss med Reguladetri: tek dei Bladi som sist kom og
reknar etter deim: når det var den 3die sin Torsdag,
kva skriv me då i Dag, som er ... Tirsdag visst? Men
er Bladi burte -- dei vert nytta til mangt, dei -- , so
stend me der, til dess nye kjem.

Byfolk og Breidbygdingar vil flire åt slik Fjellmannskap;
tenk! gå der uppe rådlaus for ei Alnakke, når
ein hev Posten inn-um Dørine annankvar Dag!

Tja. For det fyrste hev me 3 -- 4 Fjording Veg etter
Posten. Og for det andre so fær ein det med Ro og
Tòlmod her uppe.

Det er Høgfjelle som gjer det, trur eg.

Stødt og fast stend det gjenom Tidir og Endeløysur.
Rikkar seg ikkje. Stormar kjem farande som dei vilde
velte Verdi; Tora skangrar og smell; Is legg seg og losnar
med Bròt og Brak; Flaumar flyg upp og flyt burt;
Vinter og Vår og Sùmar og Haust fer og kjem att;
Fjelle stend. Sol og Måne og Stjernur sveiver seg og

SIDE: 98

sviv; Skogen veks til og rotnar burt; Elvar grev seg Veg
og Votn gror til Myr; Myr vert Åkr og Åkren vert
Heid; Fjelle stend. Ættir og Folkeslag skifter, aukar og
minkar, sjuknar og frisknar, fødest og døyr; Aldrar og
Ævur kjem og kverv; Fjelle stend. Sistpå vert all denne
Skifting so lite sætande. Inkje å bry seg um. Det er
Utside og Skapnad som skifter, Skodde og Sky som sankar
seg og spreidest; Grunnen, Grunnlage er som det var og
vert som det er; me lìver i Æveheimen.

So sig det innpå oss, dette endelause Tòlmod som
aldri hastar. Det er so stutt frå År til År. Desse
Skyflokane som samlar seg spreidest snart; og so er det
som fyrr att.

Ein lærer seg til å rekne med romlege Tidir. Dagar
er inginting, Vìkur og Månar lite nemnande; det ein
kann fara til med er Årstidir og År. Berre til å læ
åt for ein rett Fjellmann er denne andpustne Byhast som
fer med Tunga ut i Tandgarden og pæser og sveittar og
reknar med Timar og Minuttar og knapt hev Stundir til
å snakke med Folk; alt må vera avgjort og uppskrivi
strakst, strakst, og so ajøs, -- lengi fyrr ein Fjellmann
vilde vera ferdug med Innleidingsformine.

Denne Hasti gjeng av oss her. Me veit at Verdi stend
der ho stend, anten Klokka er fem eller sju, og at ingi
Kjering ligg daud, um det og det ikkje nettupp kjem i
Stand til den fyrste November. Tvo til tri Månar er det
minste ein Mann kann hava å laupe på; og ein avtalar
aldri noko annarleis enn so "til Våren", "til Vinteren",
"til Sùmars att", eller "ein Gong når det kann høve".

Er ein komin inn i dette, so gjeng det utruleg godt.
Og det kjem eit Lag yvi deg, ein Sleng, so Bymannen
flirer. "Å-i-hå! Dra på! Kjem me kje so brådt, so
kjem me seint og smått; og vert det ikkje i Dag, so
vert det når alt kjem i Lag; og vert det ikkje då hell, so
kjem me no full' lell!" -- spottar Bymannen. Men det
bryr ikkje me oss um.

Sûme tek det kannhende stridt rolegt; det kann bli
meir av det gode enn godt er. Og då kann han Lars i

SIDE: 99

i Lia hava godt av å lære eit Grand Hast; men Byhast
vert det ikkje.

Yngre Folk tek elles til å få ein Tanke um Tid no,
skýnar eg. Jønnvegen med sine Minuttar er vel Skuld i
dette, um Togi aldri so mykje stend og sleng upp-etter
Stasjonane her og liksom ikkje veit korleis dei skal få
Ende på Dagen. Men um det kann vera godt for Fjellmannen
å få eit Grand meir Hast, so vilde det for
Bymannen vera endå betre, um han kunde få i sig
noko av den store Fjell-Ro.

Er me stundom dagville, so er me oftare timeville. Mi
Klokke hev stana for ollo; og Kona si gjeng, men vert
sjeldan dregi upp. So at skal me ein Gong ha Greide
på Klokkeslætte, so er det å sjå på Soli. Og er den
burte, so kjenner ein etter på seg sjølv, um ein er svoltin
eller svevnug. Men vert ein ikkje vis med det, so er
det i Grunnen det same med heile Timerekningi. Det er å
lìva som Bjørn i Skog, dette; og at det er det beste veit
eg frå den Tidi eg var i Byn og fór og dansa etter
Klokkevisaren all Dagen: aldri hev det vori mindre Tid
for meg enn det då var.

 -- Ja den Klokka, du! Folk hadde det mykje betre
i dei Tidine då det ikkje fanst sovori.

Og det same kann ein visst segja um dei Tidine då
det ikkje fanst Bøkar. Meir og meir kjem eg til det, at
Prentekunst-Uppfinningi var eit nytt Syndefall, mest endå
verre enn det gamle. Denne Johan Gensfleisch, Gutenberg
som dei kallar han, -- eg kann aldri tru anna enn
at det hev vori Styggen sjølv, som kom att i ny
Hâm og lærde Folk å eta av Kunnskapstrée på ny
Gjerd; han totte vel ikkje han hadde fengi øydelagt oss
nok fyrste Gongen. Men so fekk han gjort det dess betre
no. For med Prentekunsten byrjar den Nedgangen som
det i denne Tid er komi so langt med, at det knapt finst
ei Tenestgjente lenger som ikkje vev Romanar eller spinn
Vers og harskar seg på desse Bokreidar-Toskane og

SIDE: 100

denne Saueflokken til Ålmenning som ikkje hev Sans
for Poesi; isj da!

Ja hadde ikkje Prentekunsten vori, so hadde kje eg
heller sìti her no og laga Bladmat til deg, i Staden for å
drive på med Gagnsarbeid.

Du legg Fingren på Nosi og undrast med deg, kva
Gagnsarbeid vel eg skulde kunna duge til. Og lat so
vera; det vilde visst ingin leige meg til Arbeidskar, um
han so fekk meg for Maten. Altfor mykje gjeng det på
denne nye norske Måten med Draumar og Skryt um det
ein vil gjera, og sju Sorgir og åtte Utdrygjingar når det
gjeld um å få det gjort. Men eg kann då innbille
meg, at eg gjer Gagnsarbeid stundom.

Og då trivst eg. Å, det er godt for slik ei Bok-Krøkle
å få fikte eit Grand med Spade og Grev; kann
ein ikkje få anna gjort, so fiktar ein då so lengi til
dess ein fær drìvi ut dei Djevlane som kallar seg Tankar;
dei kjem so burt for meg, at eg hugsar deim, ikkje meir.
I Staden vert Hùgen min fyllt med Sùmardis og Sùmardraum;
eg gjeng i eitt med Live ikring meg. Aldri forstend
du Fuglekvitring og Gaukegal og Bjølleklang i
Lidom og Hauking frå Høgdir og Rauting og Rop frå
Ås og Fjell og Bekkjesikl og Skogsus og Surring av
Humle og My og Fly, -- aldri forstend du det so godt
som når du stend med Hakke og Spade og driv på so
Visdomen din somnar av; all igjenom vert du roleg og
trygg; Sùmardagen med sine varme Angar av Jord og
Vokstr og Myr og Skog sviv deg gjenom Hùgen lett og
ljos, og frisk og god som Guds eigin Ande.

Det er noko anna enn å sitja og kline med Blekk, -- 
um det elles må vera einkvan til det au, veit du. Eg
vil berre spyrja deg kva du vil gjeva meg for den Måltrosten,
som sìt her ned i Bjørkelidi og lær og snakkar
og plistrar og syng, og fær Svar av Vén sin der burti
Holmen, burtanum Sunde, -- held på utetter Kvelden so
Lufti bivrar av Song, og det Song som ein ikkje
tarv klappe til? Gjev du meg alle dei vene Dikti som
er skrìvne i Verdi, frå Sakuntala og Kalevala til

SIDE: 101

Maeterlinck og Verlaine? -- Stakkars deg. Hev du kje
meir å gjeva, so gakk heim og legg deg; det vert ingin
Handel med oss.

Minst duger eg i Morkenn på heite Dagar, når Soli
lumrar um Øyro og My-Svermen stend ikring meg som
ei Sky, og surrar og svirrar og elter og stikk, med
Broddar kvasse som Syl og Nål; pirkar og stikk utan
Ende og Stans, i Nakke, kring Øyro, på Skalle og Nasatipp,
i Augnebrun og Hår, på Hendar og Hals, gjenom
Sokk og Skjorte; eg fær ikkje gjort mest nokon Ting,
anna stend der og fiktar og baskar og driv til meg sjølv
både her og der, liksom hin Fanten du veit, han som
hadde havt so mange Ordenar i sine Velmagtsdagar. Etterkvart
vert eg so upp-stukkin, at heile Karen er Prikk i
Prikk og Blæme i Blæme; og eg rispar og klår so eg
riv meg mest sund.

Andre Mødur kjem attåt. Såre og sprukne Hendar;
Blørur so vonde som dei var fulle av Eiter; ein Rygg
som styrdnar og styrdnar og sistpå verkjer som han vilde
fata Eld. Mykje er der i det heile å arbeide seg både
ut or og inn i; Kropps-Arbeid er den beste Skulen i
Tòlsemd og Tråleik som eg veit um. Og di betre du
held ut, di meir Kar vert du, og di meir tòler du. Men
anten du held ut eller gjev upp: so mykje lærer du, at
når du sidan råkar ein Arbeidskar, so tek du Hatten
av deg for denne Medborgaren; du veit no, at det kostar
likso mykje "Studium" å lære Hand-arbeid som det
kostar å lære å tyde Lovir eller å lækje Magaverk.

Eg vil ikkje fortelja um kor ofte eg misser Mode og
gjev upp, utmødd og dertil skamfull, av di det so altfor
mykje vert berre Barneverk og Tufs, det som Arbeid skulde
vera; for lengi hev eg sìti på Skulebenken og Skrivekrakken
no, må tru. Men gjev eg upp i Dag, so tek
eg på att i Morgo; ho lokkar og dreg, den frie Lufti.
Og betre og betre smakar ho meg; det er Stundir då eg
beint fram kjenner Bonden vakne i meg enno.

Me Bøndar er på ein serskild Måte bundne til Jordi;

Morkenn: Dat. Eintal av Mork (Mark).

SIDE: 102

riv me oss lause frå denne Livsgrunnen vår, so fær me
alltid ein Stans eller Stur i Vokstren.

Bygata kann vera gild. Men ho er ikkje til å slå
Rot i. Eg med min Fante eller Viking Hug til å flakke
og flytja skulde kunna trivast med å skifte Bustad tri-fire
Gongir um Åre, som Byvis er; men nei. Inst
inne høyrer eg til dei buande; er Bonde.

Bymannen er heime kvar han kann få sett upp sine
"Møbler"; for Bonden er Heim noko meir. Heim etter
hans Tanke er fast Bustad på eigin Grunn for honom og
Ætti hans ut gjenom Tidine; eit Ætte-Rike er Heimgarden
med Åker og Eng og Elv og Skog, med Bu og
Bygnad for Folk og Fe, med Tun og Tuft og Lødu og
Loft; alt er tilvant og innlìvt, so Kui kjenner sin Bås
og Hesten sin Stall; kvar Hage og Høgd hev Namn;
og Segnir vil svive um Haug og um Heller. Og Minne
lìver frå Ætt til Ætt og gjev Samanheng millom det
som var og er og det som koma skal. Gardane hadde
då au frå gamalt ein Tuftekall eller eit Tun-Tre; og
mange Stadir gjekk Gardvorden og træla og drog til
Hus Ætt etter Ætt utigjenom. Slikt eit Rike er det me
kallar Heim. Og difor kann Bymannen vera so rik og
fjong som han vera vil og heite so tyskt at det smell:
er me so sant oss sjølve, so er me Adelsmennar mot
honom i all vår Armod. Me kunde for den Skuld godt
skrive oss med eit "frå" fyri Gardsnamne; og dette "frå"
vilde vera likso godt som det engelske "of", det tyske
"von", det franske "de" o. s. fr.; eg skulde soleis kunna
skrive meg Ådne Eivindsson frå Garborg.

Men det er det same med slikt, veit du. Det er vel
so stolt å løyne sin Stormannskap som å gå og sprikje
med'n; me skriv våre Namn på simpel borgarleg Måte
og klarar oss godt med det [fotnotemerke] . Men Heimar vil me hava
likevel; og no tykkjest eg for min Part vera komin
eit lite Stìg på Heimveg.

 -- -- -- -- -- -- -- -- -- -- -- -- -- -- -- -- 

Fotnote: No, då det meir og meir vert Pengemagti som eig Jordi, sìt Bonden
likso utrygg på Garden sin som Bymannen i si "Leiebekvemmlighed";
so no er det lite Grunn til å drøyme um "Adelskap". (Merknad 1909.)

SIDE: 103

Femte Breve.

November. 

 -- Mangt og mykje er umskift i Kolbotnen dette Åre.

Sjapa er daud. Fred vere med ho. Ho fekk Kvalpesjuken,
stakkar; gjekk her og drog seg i lange Tidir og
kunde korkje eta eller leike, ikkje gjera Ugagn dessmeir;
dette vart det for vondt å sjå på; me miskunna oss
og sende ho burt-i Strålsjøåsen, der Gardsen lét ho
døy for Byrsa si.

Sæle er Dyri som fær døy for Bly og Kniv! Me må
talmast ihel me, Klokingane me er, av Magaverk eller
Halsesjuke.

Og no er Sjapa gløymd; Tuften hev teki det Rome som
ho hadde. Som skrìvi stend; ingin er umissande.

Den gamle Kolbrennarkoja er au burte. Skuldi for det
hev Tuften. Då me forstod at han vilde koma, og at
Gamlestogo då attåt alt anna vilde bli Barnekammers,
såg me oss ingi onnor Råd enn å byggje ei Stogu til.
Og skulde me få Rom åt den på vår tronge Tuft,
laut me rive Koja.

Ja det var òg ei Sorg! -- Men endå større Sorg vart
det med å få i Stand Nystogo.

Erik Strype hadde lova oss ho ferdug til Jonsok. Jonsok
kom. Og Fantefylgje kom: Kjeringi, Bikkja, Ungen,
Fanten; eit Kjerrelass med Tølur fylgde med. Og alt
var ferdugt: Skogen stod som ein Festkrans av saftfyllt
Bar og glitrande nysprungi Bjørkelauv og lauga seg i Sol
og spegla seg i Sjø; og Åsar og Fjell gidra i himilblå
Luft som i ei tindrande glad Ørske; alt var ferdugt,
ja ... so nær som Nystogo. Den var so vidt halvferdug,
den.

Ein Kristianialiterat, ein av dei rette, ein med Lorgnett
på, kom og vitja oss; so vart Gamlestogo på ein Gong:
1) Daglegstogu, 2) Barnekammers, 3) Matsal, 4) Kjøk, 5)
Baderom, 6) Soverom, 7) Arbeidsrom, 8) Hundehus, 9)
Gjestekammers. Og me kunde med det grøne Tæpe vårt
ikkje skifte ho av i meir enn tvo. Då var me tilfjells,

Tølur: "Diverse".

SIDE: 104

kann du tru! Ei Hjelp var det, at me ikkje hadde langt
til Nordpolen.

Kristianialiteraten vart sjuk for oss. Me hadde kje Mat
til han, må tru; Handlarane på Auma og Steien åtte
kje Brød, og ikkje Mjøl (det var i den Tidi då det var
Sùmarthing der nedyvi); og i Nordpolen låg Literaten
um Nætane og fraus som ein Hund, mest utan Sengklæde.
Han måtte berre sjå å berge seg åt Byen
att. Me fekk i ein Øyk til han; og då han ikkje tolde
å køyre på desse Skogvegane våre måtte han ride.
Men so fanst det ikkje Sâl nokon Stad her ikring, anna
ein Kvinnfolksâl; Kristianialiteraten med si Weltschmerz
og sin Lorgnett laut då draga i Veg gjenom den grønkande
Skogen på Ryggen av Gamlemerri hans Erik
Strålsjøåsen ridande på Damevis. Men Riddaren var
tung; Sâlen gleid, og Literaten vart sitjande med Enden
heller langt bak og Hovude heller langt fram, nikkande
og dumpande, jamrande av Magaverk, -- eit grøtelegt
Syn å sjå for Folk som for Gudar. Sjølvsagt måtte
det då hende, at Byfrøknine frå den andre Sida Sjøen
just i den Stundi gjekk seg ein Tur i Skogen so grøn;
 -- for desse Kristianiafolki hev enno ikkje lati seg skræme
av det reine Flagge mitt. Då Literaten fekk sjå Damur,
so kann du tru han reiste seg i Sæte, med all
Magaverken sin! Men so gleid Sâlen til den andre Sida
att; og fyrr han visste Ord av stod han på Landjordi,
midt upp i Armane på dei tvo Frøknine ... "Tjah!
Undskyld, mine Damer ... et Uheld ... ganske tilfældigt
..." Dei var alt langt burt-i Skogen. Han stod
etter vesall og bleik; vreid seg i sitt Munnskjegg og bad
so smått til Hin-Mannen.

Det er Matknipe her uppe um Sùmaren; serleg er her
Kjøtnaud; so fann me på at me vilde hava Høns; den
som hev Høns hev Egg med same, veit du. Eg til
Strålsjøåsen; kaupte tri Hønur og ein Hane av Gardsen,
og bar desse Fuglane heim i ei Krog. Hønsehus hadde
me ikkje; i Snarvendingi kunde me kje få noko heller;

SIDE: 105

me visste då ikkje meir enn ei Råd: laga Hønsegarde
i Vedskålen, Vegg i Vegg med Stogo vår. So gjekk
me um Dagen og gjætte Hønsi, at ho ikkje skulde fara
på Skogen og verpe sine Egg burt der; men um
Natti ...

Um Natti heldt Tuften oss vakne til Klokka eitt og tvo;
då kunde det nok smaka å få Sovefred. Men Takk
skal du ha; Klokka tri vakna Hanen! Som Brandrop,
som Låt av ein Hèrlur tona det inn til oss frå Vedskålen:
Kykeliky -- y! Sol-er-i-Sky! Og uppatt og uppatt:
Kykeliky -- y: Sol-er-i-Sky! Dermed vart Tuften uppskræmd
og tok til å jamre; æ -- æ! æ -- æ! bæ -- æ! mæ -- æ! -- 
og so kom Hønune: bøtt-bøtt-bøtt-ga! pok-pok-pok-pokker-ta!
Og so Hanen: Kykeliky! Sol er i Sky -- ! Og so
Tuften: æ -- æh! bæ -- æh! mæ -- æh! -- me måtte vakne
um me låg i Gravi. Ikkje svært blid stod eg upp;
gjekk ut og jaga Hønsi på Skogen; med Torv og Stein
og brennande Bønir dreiv eg deim so langt eg kunde få
deim og ynskte deim eit Stykke til ... So inn att og
freiste å sova, endan Soli stod høgt yvi Tronfjell.

Tri Minuttar etter stod Hanen utanfor Vindauga og song
upp som på den yttarste Dag: Kykeliky -- y!! Sol-er-i-Sky!!!
Og Hønune kakla og kjekla som norske Avisur:
bøtt-bøtt-bøtt-bøtt-ga! -- pokk-pokk-pokk-pokker ta! -- og
so Tuften; og so Hanen; og so Hønsi ...

Ja det var Liv.

Me var snart so fornøgde av Hønseflokken vår, at me
dømde han til Dauden. Men so vakna eit nytt Spursmål.
Kvar skulde me få ein Skarprettar ifrå?

Eg er ein ugudeleg Kropp, som vil øydeleggje heile
Menneskja og då visst det norske Folk; men hogge Hovude
av tri Hønur og ein Hane, det hadde eg ikkje Hug
på. "Eg kunde koma til å skjelve på Handi," sa eg.
Og han Erik, han som dreiv på med Nystogo vår ...
nei; han vilde ikkje heller. "Hadde det vori i mine unge
Dagar!" sa han. So fekk me Tak i han Esten Vangen.
Han hadde kje heller Hug til å slå Høns ihel; men
so var det vel so, at han hadde endå meir vondt av oss
enn av Hønsi, og so lova han at han skulde freiste lell.

SIDE: 106

Han tok Øksi og gjekk åt Hønsehuse. Men då Hønsi
tok til å galskrike, liksom ho forstod at det var Live det
galdt, -- då bleikna ho Hulda og bad for Udyri. Stakkars
rædde Fuglar; dei fekk i Guds Namn heller lìva ein Dag
til. Og lìvde gjorde dei; det fekk me finne Morgonen
etter. Kykeliky-y! Sol-er-i-Sky! Bøtt-bøtt-bøtt-ga ...
pokk-pokk-pokker-ta ...

Han Erik hadde ein Timbremann med seg som heitte
Jon; denne Jon'n var slik ein glup Skyttar. Til honom
vende me oss i vår Naud: um han ikkje vilde gå heim
etter Byrsa si og skjote Hønseflokken. Jau; han Jon
gjekk etter Byrsa. Og Hønseflokken vart skotin, eitt for
eitt. Fyrst Hanen: han stod nedved Bekken og tenkte
på inginting ... døydde som ein Mann, utan ein Sukk.
So den svarte Høna; ho sparka litegrand. So den store
kvite; ho sveiv rundt um seg sjølv som ein Topp og
lagde seg attunder ei Tuve. Til Slutt den vesle kvite;
ho døydde utan Bråk som ho hadde livt.

Hulda hadde rømt til Skogs, ho; der uppe gjekk ho og
skalv, og skvatt høgt for kvart Skott, liksom det var henne
me gjekk på Jagt etter.

Eg gav vondt på henne då ho kom heim. "Affektasjon!"
sa eg. Jøss, eit Par Høns; det var då au noko
å bry seg um! Dersom me ikkje hadde havt han Jon
her, so hadde eg drepi deim sjølv; heile Hurven; som
inginting. Pytt; eit Par Hønsehovud!

"Det var visst godt at me hadde han Jon her lell,"
meinte ho Hulda.

Endeleg var Nystogo ferdug.

Eg flutte der ut med Skrivestelle mitt. Og med ei
Seng. For no måtte eg sova. Ho Hulda fekk lite seg
med si Middagskvild, ho. Ho var yngre enn eg og sterkare
enn eg; og det var mitt Hovud me skulde lìva av alle.

Skam å segja det; men tri Månar Skriving og tvo
Månar Natte-Uro hadde gjort meg til den største Krusling
under Soli.

Eg høyrer kor godt du lær. Ha-ha; han vil vera norsk

SIDE: 107

Forfattar og tòler ikkje slike Småting! -- Og du hev
Rett. Men kva skulde eg gjera?

Eg var komin av Svevnen, ser du. Og so var det
Hovdaverk og Hugverk og all den Develskap som finst,
og Skriving attpå; so eg må undrast på Kjeringi som
ikkje gav meg Skilsmålsbrev og drog sin Veg; for der
var lite Moro på Kolbotnen i den Tid. Det kunde vera
heile Vikur at eg ikkje sa eit Ord, berre gjekk og brygde
og brygde på sjuke Tankar som ein Halvgalning.

Allting arga meg; alt var meg imot. Dei minste Ting
gjekk so innpå meg, at eg Gong på Gong kom til Kjeringi
og sagde: det ryk til Helvite; me kann likso godt
gå på Sjøen.

Ho forklåra meg kvar Gong at eg fór med Tull; og
kvar Gong vart eg modig att og sagde: det gjeng godt i
Grunnen! Men tvo Dagar etter sat eg ved Åren og
sturde og stirde i myrke Tankar: det ryk til Helvite. Me
kann likso godt gå på Sjøen.

"Uforsonlige" gjorde lite av seg. Det var ein og
annan som hadde kjent at der var noko som brann i den
Boki; men dei fleste Bladlysine pirka og grov og fann ut
at ho var gali gjord. Eg hadde tenkt å få Stykke upp
på Kristiania Teater; men nei, eg fekk det att; det var
ikkje "egnet". So kunde me likso godt gå på Sjøen
då; Bokhandlar-Honorare var mest uppbrùka. Og det
var langt fram til ein ny Roman. Nei; so sette eg meg
til å rable ihop ein Farce; det norske Nasjonalteatre livde
på Schønthan i den Tid, og eg måtte vel alltid kunne
laga ihop noko som var likso godt som Schønthan ...
Nei. Eg fekk Farcen min att. "Ikke egnet."

I ei dansk Tidsskrift skreiv eg noko Polemik; gode
borgarlege Sanningar som eg mest skjemdest av å prente:
tvo og tvo er ikkje fem; ikkje tri heller; ikkje tri og tri
kvart dessmeir; tek me alt med i Rekningi må me tru,
at tvo og tvo nærast er fire ... Ein god Vén skreiv til
meg og sa: ja, dette er godt og vel; det visste me fyrr;
men seg meg no greidt og endefram: kor mykje er tvo
og tvo etter di Meining? -- Eg reiv meg i Augo og

SIDE: 108

spurde meg sjølv, um eg alt var so langt komin at eg
burde søkje meg Rom på Dårekista.

Det vart August; det vart September. Himilin vart
haustbleik og kald. Bjørkine sjukna rundt Sjøen. Folk
og Fe drog heim frå Sætrar og Sùmarbuir. Me vart
åleine.

Stuttare og stuttare vart Dagane; Nætane kolsvarte.
Alle Fuglar strauk rædde mot Sør. Det vart viddestilt i
Fjelle; so stilt at Bekkjesusen i Skogen høyrdest som
Skrik, lang skurrande During, syrgjeleg, skræmeleg Galdresong.
Sidan kom Hauststormane. Dei braut seg mot
Stoguveggine våre i tunge Støytar og kvævt Brak og
tok Svevnen frå oss; Rædsle fylgde deim og Tankar um
Dauden. Bjørkine vart rustbrune og fellte sine Blad.
Burtanum Sjøen i kveldmyrke Holt ula Hubroen. Det
vart hustre i Einvera; det kjendest fæslegt å gå her og
svive rundt um seg sjølv i bjørnemyrke Lidir.

Det var Posten me hadde å trøyste oss med; den
henta eg på Auma kvar Laurdag. Men det var ikkje
mange som hugsa oss no. Og dei som hugsa oss visste
kje korleis me hadde det. Eg kjende meg ofte pint av
både det dei sagde og det dei ikkje sagde, -- fann Mistydingar
og Mistankar i allting, og kunde gå i Dagar og
Vikur og vera skjelvande sinna og sjuk yvi eit lite Ord.
Som andre Galningar visste eg at det eg fór med var
Tull; eg torde kje nemne det med Hulda dessmeir; men
pine meg med det gjorde eg like ille.

Ikkje i Bladi heller fann eg Trøyst. Der magga mine
Uvenir seg gode og feite, og eg tottest sjeldan sjå mitt
Namn nemnt, utan når der var Tilføre til å segja meg
noko mindre huglegt.

Og so var det Hulda. Og Tuften. Ho Hulda vart
helselaus, av di eg ikkje hadde Råd til å halde Gjente
åt henne; og Tuften vart helselaus av di han var Son
åt Far sin ... Han kunde ikkje lìva. Han vilde
døy um ei liti Stund. Eg låg i svarte svevnlause
Nætar og venta på at Hulda skulde koma farande med
ville Augo og galne Faktir og skrike og gråte: kom

SIDE: 109

... han hev Krampe; han hev Krampe ... han
døyr! -- Og so var det tvo Milir veglaus Veg etter
Doktar ...

Det er November.

Savalen legg seg med Sukk og Brak.

Frå Kveld til Morgon og frå Morgon til Kveld høyrer
me Sjøen liksom jamre og stynja. Lange, brestande Rullingar
gjeng ut gjenom Isen; det smalar og smell, knakar
og knest; det høyrest kvævd Buring, Gøying, døyvde
Brak; snart minner det um Torebrulting djupt under Jordi,
snart um Skjoting og Kanonade langt attanum Dovrefjell;
so kjem det ein stutt, hås, vill Gaul, som frå ei druknande
Løve. Ein gjeng og lyder og undrast og vert
veik. Det ligg som ein Otte i Lufti for at noko kunde
hende ...

Eg hev teki til med ei ny Bok; ei Kvinnesogu. So
gjeng eg att og fram millom Nystogo og Gamlestogo, frå
"Boki" til Tuften, frå Sengi til Bords. Romanen fær
meir og meir Tak på meg; snart sìt han inni Heilen
min og ét og gneg som ei Forgift. Eg kann ikkje bli
kvitt han; eg skriv både når eg skriv og når eg kviler;
skriv når eg er ute og gjeng; skriv når eg fær
meg Mat; når eg er Barnegjente, når eg les, når eg
søv; det mýr og masar i Heilen min stødt; det er Bilæte
og Tankar, Sinne og Glede, Moro og Hat i pinefull
Skifting; Hovude er som ei Maurtuve; det er som Heilen
glødde og vilde gå i Brand.

Og Sjøen burar og brakar i lange Nætar; det er som
Trollrop og Trollståk frå Fjell til Fjell. Kannhende
lagar dei til Likferd i Rundane; Rundekongen er dåin og
Rundefolke græt. Eller det er Tronfjell-Gygri som hev
sett på Gryta og vil koka seg godt Sòd til Jol, Mannkjøtsòd,
Barnesòd ... "hei! Kall uppi Storhø! veit du
feitt Slagt, fint Slagt ... Kall uppi Storhø?" Kallen i
Storhø tegjer ei lang Stund. So burar det: "hei, Gygr i
Tronfjell! Eg veit feitt Slagt, fint Slagt ... du Gygr i
Tronfjell!" -- Ei Stund etter knakar det i Troni att:
"Kall uppi Storhø! Kvar er feitt Slagt, fint Slagt ...

SIDE: 110

Kall uppi Storhø!" -- "På Kolbotnen er feitt Slagt, fint
Slagt; Tuftekall heiter Bukken ... Gygr i Tronfjell!" -- 
Og det rumlar og ringlar i breidaste Tron; no tek Gygri
til å kvesse den gamle rustne Slagtekniven.

Det er smått med Svevnen all Tid her; og dersom du
visste alt det Tull eg ligg og bryggjer ihop um Nætane,
vilde du sende Doktar og Fut her upp og få meg sett
fast med same. Når eg er i mit likaste Lag døyr
eg. Eg fær Slag; desse Svimringane eg hev stundom
vert til Slag, som rimelegt er; og so døyr eg. Fyrr eg
sloknar, rår eg med meg att ei Stund; i den Stundi
segjer eg so og so mange merkelege Ord; og dei vert
uppskrivne og kjem i Bladi. So er eg dåin. So er det
Likferdi. Den skipar eg til på ymis Vis; stundom er
det berre ein Flokk Bohêmar og Lurvar frå Arbeidarsamfunde
og andre Ranglehol som gjer meg den siste
Æra; andre Gongir er Studentane ute med sine Fanur
... og Arbeidarane like eins ... og Bokfolk, og Kunstnarar,
og radikale Damur ... full Stas; eit Songarlag
syng yvi meg, og den eller den unge Literaten held ei
stor Tale ... der han på ein merkeleg Måte fær fram
alt det som eg sjølv gjerne vilde høyre sagt; han talar
so eg vert heiltupp kløkkt der eg ligg -- i Sengi, forstend
du; og heite Tårur trengjer seg fram millom dei
svevntunge Augnakvarmane. Kven skulde no trutt at eg
var so mykje til Mann! -- fælt til intelligent Fyr, denne
unge Literaten.

Er eg i Ulag, drøymer eg um Fatik-Kassa, eller lagar ei
Sogu um, at Hulda og eg tek Guten imillom oss og gjeng
på Sjøen. Dagen etter stend det ålvorsfulle Artiklar i
alle Blad ... sjølve Christian Friele brukar Orde "beklagelig"
... berre Kaninbladi er ufysne; fulle av Lygn
og halve Skuldingar.

Eller eg vert galin. Det kann gå fort slikt, når
Heilen er so utmødd som min er no, og ein i det heile
hev lite å stå imot med; det kann koma som ein Styng,
som ein vond Tanke ... ein ser ei skræmeleg Syn; sèt
i med eit remjande Skrik; flyg galin yvi Benkir og Bord;
slær sund, riv sund; er i Livs Naud; triv Øks eller Kniv;

SIDE: 111

Rakekniven; vil verja seg; høgg, skjer, drep; slær
Kløane i Barken på Folk og trur ein kverkjer ein Trollkatt
... Tenk um eg kom farande der inn no, remjande,
ravgalin; drap Hulda, slo Skallen inn på Tuften ...
Eg fær Skjelta der eg ligg; må upp og drikke Vatn.

Men når det er som verst med meg, finn eg ut at eg
må bli epileptisk. Desse Svimringane eg hev ... slik
ei Svimring kan godt vera Ækvivalent for eit Fall. Ein
god Dag bryt Sjukdomen ut; kanskje i Natt; kanskje i
næste Sekund ... spenne og sparke; snorkle; Fraude
på Munnen; Tennane i Tunga -- hu; eg kjenner alt
slike rare Kriblingar. Arbeider meg inn i ei Rædsle so
eg må kveikje Ljos, og kanskje slå på meg ein Dram
eller tvo, fyrr eg vinn meg yvi.

Eg freistar å lesa meg i Svevn; men alle Bøkar er
fårlege. Det er Sjukdom og Sorg og hjelpelaus Sut;
Live er strengt; me er rådlause alle. Um eg hadde
hundrad Doktarar um Sengi mi, og alle mine beste Venir,
og um dei vilde gjeva Live for meg ... kom det til
Ålvor, so kunde dei kje hjelpe meg det Grand. Gud? -- 
hu, ikkje tenkje på Gud. Er det sant at han kann hjelpe,
og endå læt det gå som det gjeng ... han er kje
nervøs, han! -- Stengt, stengt allstad; kvar Sekund kann
det koma, og ingin Utveg ... utan Dauden som er det
styggaste av alt. Eg er som eit jaga Dyr; Mord um meg
på alle Kantar, og framfyri meg eit fælt, svart Stup. Dei
andre Dyri er i same Naud; kann ikkje hjelpe; hev nok
kvar med seg; i Stupe må me, den eine etter den andre,
anten so me læt eller græt.

Ein Kjenning i Utlande hev sendt meg Lombroso:
Der Verbrecher.

Eg hev sétt på Boki so vidt at eg hev vorti rædd.
Den tor eg ikkje lesa so lengi Nætane er myrke.

Men so fær eg Brev, at Eigaren må ha Boki attende;
eg sèt meg då til og les; og Boki fær snart slikt Tak
på meg at eg ikkje kann sleppe ho att; ein Kveld tek
eg ho med meg til Nattelesnad.

Ei genial Bok; ei skræmeleg Bok. Fy som me er Dyr;
skitne, ufysne, utuktige Dyr ... der er kje det fæle som

SIDE: 112

upp læt seg tenkje, utan at me hev det eller hev havt det;
Mann-Eting, Kjonsperversitet av alle svinske Slag, Epilepsi,
Hysteri, Galskap; Sjæli sjuk, Kroppen abnorm; soleis og
soleis ser ein Brotsmann ut; Augo blygrå; Øyro store
og stend rett ut; lite og tunt Skjegg; store skeive Kjakar;
han er stundom reint loke-fager, men for det meste stygg;
der er vond Arv i Ætti; han er letlynd, lauslynd, stormannsgalin,
kjenslelaus; på sjølve Kroppen er han kjenslelaus;
og serskilt er å merke, at han ofte hev mindre
Kjensle på den eine Sida av Kroppen enn på den andre
... Eg ligg og les med Rædsla dirrande under Bringekvelven.
Mangt av dette kann passe på meg. Eg er
stygg; hev lite og tunt Skjegg; der er vond Arv i Ætti;
Lettlynde og Lauslynde hev det vori nok av, og Arti er
i meg: eg hev snytt ein Mann for tvo Kronur ein Gong,
med full Vilje og Meining. Rett som det er tykkjest eg
merke at eg hev svært so lite Hudkjensle på den eine
Leggen ... Rædsla skyt Rygg; Hjarta stansar; eg kjenner
på den andre Leggen ... jau, ved Gud; kjenner
på båe Leggine, knip, klorar, riv; -- jau! -- Rædsla
fossar inn-yvi meg som eit grønt Hav; Skjelten tek meg;
Viljen er magtlaus; no kjam det ... no ... Eg velter
meg upp; riv Klædi på meg; ut; inn i Gamlestogo; må
kje vera åleine no ... Konjak -- -- 

 -- Eg drikk Konjak; det hjelper ikkje. Eg drikk Nafta;
det hjelper ikkje. Ho Hulda må upp og kveikje Eld
på Åren og lesa Voltaire for meg; etter eit Kav på
ein Times Tid eller tvo hev eg vunni meg yvi. Kva det
var eg var rædd? -- Gud veit. Alt; inginting; det var
Pan-skræmsla, Skog-støkken ... "Uf, du skræmde meg
so!" -- jamrar ho Hulda.

Sidan gjeng eg ute i Snøen og driv, til dess det tek til
å ljosne. Enno er eg utrygg; enno gjeng lette Skjelteflagur
gjenom Holde; halde seg ute er best; og so tenkje
på glade Ting.

Men det finst ingi glade Ting. Alt er myrkt eller kaldt;
eller ufysi; og det som er godt er der alltid ein Tvil ved,
eller ein Otte; eller det fører innpå andre Ting, som
... tenkje på Inginting.

SIDE: 113

"Eg sadla min Støvel og beitsla mitt Sverd,
so batt eg Merri ved Sidunn;
so drog eg ut på Kattemordsferd ..."

Nei. Huff; Kattemord ...

"Tor Brynjulf sat utmed Kamarvegg.
 pirirum.
Han kjemde sitt Hår og han bysste sitt Skjegg,
 piri ekstram,
 doridaram,
 doridaram,
 doridam;
piri ekstram, pirum!"

Ja; den er bra.

"Tor Brynjulf sat utmed Kamarvegg,
 pirium;
Han kjemde sitt Hår og han bysste sitt Skjegg ..."

Eg kjem til å tenkje på Harald Hårfagre. So hugsar
eg Finnedotteri Snøfrid, henne han var so glad i,
at då ho døydde vilde han kje grava henne ned, men
vart sitjande yvi Like Dag og Natt, til dess ... hu!
Nei; noko anna:

"Mitt Navn er Løitnant Flotting,
Min Stilling og min Stand
er Løitnant og Dagdriver på Karl Johan.
 Tralala lalala!
 tralala lalala!
Og derfor så er jeg bestandig så glad!"

Men so hugsar eg denne Sogo um Løytnanten i Trondhjem,
han som drakk ei fjortan Års Gjente full og -- .
So kjem det sosiale Spursmåle veltande grått og langt,
vonlaust og endelaust som ein Midgardsorm -- -- 

Himilen er so klår at han synest svart. Det er som
eg ser ende inn i dei siste Grunnar. På den svarte
Himilbotnen stend knitrande kalde Stjernur og blålyner.
Ein likbleik Måne er just komin upp, som Lasarus or
Gravi. Kald og huglaus gløser han ut yvi stivfrosne
Viddir, der i det høgste ein skræmd Rein vildrar ikring

SIDE: 114

uppunder ei Hø ... og so eg,endå meir skræmd, endå
meir rædd, langt inne i stengde Lidir.

Diessen am Ammersee, Bayern,
August 1889. 

Etterskrift. So skulde Kolbotnbrevi mine ende her.
Det hadde me nok ikkje tenkt, nokon av oss.

Men der var ikkje Råd med det, sj'u.

Og Synd vilde det vera um eg ikkje var glad no.
Ammersjøen er venare enn Savalen, og Alpe-Gjerde gildare
enn Tynnsetfjelli; i Staden for Husmannsstogo i Kolbotnen
hev me den fagre ljose Landsbyen, og Poplar og Plommetre
for svarte Furur. Her tarv me kje gå og vente i
Dagar og Vìkur på å få sjå ein Båt som stemner
mot Land; Eimbåten kjem og gjeng fire Gongir um
Dagen. I Staden for Sætrar og Båtnaust hev me rundt
Sjøen kvite koselege Landsbyar nedvaksne i Lauv, og
rett yvi Sjøen i Staden for Tron Klostre Andeks med sine
rike Lundar og det høge Tårne mot Himilen. Vert me
leide av å sitja heime, so kann me gå i Gattinger eller
upp-i det 900 År gamle Diesenklostre og eta Nyresteik
og drikke Øl; og der er det Folk, so me tarv ikkje vera
åleine heller. Det hadde aldri gjengi oss godt, hadde
me kje komi ut no. Men Sogo um, korleis me nådde
hit alle dei lange Vegar med Tuften på Armen og knapt
med Mynt ... den skal eg fortelja deg ein annan Gong,
kanskje.

No vil eg berre setja Slutt på Breve mitt; og so skal
du med same få høyre, korleis det kann gå til, at ei
vond Tonn driv ein norsk Bokmann ut or Land og Rike.

Fager er Fjellvinteren i Kolbotnen, men åtte Månar
lang.

Kaldt var det au i År. Sjølve Bekken fraus; me
måtte til Slutt hente Vatn uppe i Lidi, i Kjelda; og det

SIDE: 115

var tvo Dagsarbeid å brøyte seg Veg der upp gjenom
Snøfennane.

Men det sleit seg fram lell. Trøytte og klenvorne var
me jamt og samt; men snart var det den eine som var
klen og snart var det den andre, so det var alltid eit
Grand Umbyte.

Elles hadde me kvar sitt. Eg hadde mine Boksorgir,
og ho hadde Tuften.

Veslekar var meir uroleg um Nætane enn ho brydde
seg um å fortelja meg. Sistpå hadde ho misst Svevnen,
ho med, so ho fekk lite sova anten han var roleg
eller ikkje.

Det vart til Hovdaverk og Nervetilfelle. Fillegreidur
og Develskap. Hente Doktar når han er fire og tjuge
Kilometer burte og ein ingin hev å sende, det vert
ikkje av; og so vart det til det at me sjølve måtte vera
Doktrar. Men når den eine Nerveveikingen skal vera
Doktar for den andre, so veit du kóss det gjeng; han vert
sjuk sjølv og gjer den sjuke sjukare.

Og so det at ein er so fåvis. Mang ein Gong måtte
eg banne meg sjølv for di eg visste so lite av det som
kvar Mann burde vìta, men som Folk hev funni det klokt
at berre Doktaren veit; Lykka for oss som for andre
Lækjarar var, at den sjuke vilde koma seg.

Og for kvar Dag vart Lufti ljosare; Soli steig og steig; no
klara ho Åsen; snart var ho høgt yvi Åsen; ut i April
vart ho so varm at det draup frå Take i Middagsstundi.
Å, desse klåre, klingande Dropane; desse fyrste sæle
Bòd um berr Jord og Vår! -- me kunde sitja og sjå
på deim med Augo våte av Glede.

Sterkare og sterkare vart Soli; Snøen blautna i Bakkane;
i Slutten av Mai kom Førefalle, -- den glade Tidi
når ein ikkje kann koma fram korkje med Slede eller
Vogn, korkje på Styvlar eller Ski, korkje med Skeisur
eller Båt; denne glade Tidi då ein kann segja til seg
sjølv: um tvo-tri Vìkur ...

Ovanpå den seks Fot tjukke Savalisen flaut det med
Vatn. Fyrst inn med Land; so yvi det heile. Sjøen var
svart. Me gjekk ned med Strandi kvar Dag og såg etter

SIDE: 116

um det ikkje snart skulde taka til å losne inn-ved Land;
jau; sistpå var der ei Rivne. Hurra! -- Den Rivna
vaks; og fleire kom til; snart var der Råk; og me såg
ned i sjølve blanke Savalvatne.

Me lengta etter Våren so me gjekk sjuke. Eg som
aldri gjer Vers laga ihop til ein Tone av meg sjølv noko
som eg kalla

Solbøn.

Kom med Liv og lange Dagar,
Liv for Lund og logne Ås,
Liv for Eng og Skog og Hagar, -- 
herlege Gud Helios!
Høgtid gild me då deg lagar,
herlege Gud Helios!

Kom med Glans um Tun og Tindar,
Solgull skirt på Sjø og Foss,
Sus av sæle Sùmarvindar, -- 
herlege Gud Helios!
Bløming blid på Rygg og Rindar,
herlege Gud Helios!

Kom med Vår og solrik Sùmar,
Fugledans i Krok og Kross,
Kvitring, Bræking, Langlur-Omar, -- 
herlege Gud Helios!
Låt og alle linde Ljomar,
herlege Gud Helios!

Kom med Liv og lange Dagar,
Liv for Lund og Fjell og Foss!
Høgtid gild me då deg lagar,
herlege Gud Helios!
Helg for deg i Hòv og Hagar,
herlege Gud Helios!

Ja; Helios kom. Men um det kann ha vori for
det at han, Hellenaren, ikkje lika dei barbariske Versi
mine, -- nok er det: han kom ... med mykje

SIDE: 117

fagert og godt, veit du, men ... han kom med Tannverk.

Og som det so ofte gjeng, at det er den skuldlause
som må svide: det var ho Hulda som fekk Verken;
ikkje eg.

Det var no ho som tòlde han minst au. Ho hadde i
denne Vinteren havt det verre enn eg visste. Svevnvill
og utmødd gjekk ho og drog seg, gul og grå som var
det Dauden ho bar på; og no då Våren skulde koma
med betre Dagar, med Driving i Skogen og Svevn um
Nætane ... jau Takk, no kom det verste.

Det var den isende kalde Vårvinden som gjorde det.
Snøtiningsvinden.

Sidan skiftest Tuften og Tannverken um å taka Svevnen
frå henne. Det var ikkje nokon vond Tannverk;
det var berre Småmurring, so ho hadde kje Hug til å
ofre Tonni heller; gjekk då med ho Tid etter Tid;
brùka Husrådir og Tanndropar; trudde det måtte gå
yvi; det same trudde eg; og um eg no hadde gjort eit
Par låke Vers ... Helios hadde sétt låke Vers
fyrr, han.

Men Tonni vart verre og ikkje betre. Snart gjekk ho
Hulda som i ei Halvørske. Aldri Svevn, aldri Ro. Ho
kom so langt at ho vilde ofre Tonni; men då var ho
for klen; det var ikkje greidt no i Vårkalden å koma
til Doktaren.

Då vart det rangstellt i Kolbotnen. Eg skulde skrive;
den vesle skulde hava sitt Stell, og ho -- ! -- Rett som
det var tok ei ny Tonn til å verkje.

Det gjekk på Vite reint. Nei, so stod ho upp ein
Dag og klædde på seg. Ho vilde til Auma. Der budde
Strømsengen. Han var ikkje Doktar. Men han skulde
vera glup til å taka ut Tennar lell. Det fekk gå som
det kunde; av Stad bar det.

Han Esten Vangen fylgde; eg måtte vera heime og
vera Barnepike.

Ho kom til Strømseng midt på Natti, livlaus mest.
Strømseng tok den eine av dei vonde Tennane. Den
andre brotna.

SIDE: 118

Ho hadde fari med Tannverk og kom heimatt med
Tannverk; men han Esten hadde vori på Apoteke på
Tynnset og fengi Morfindropar. So sov ho i nokre Nætar
på deim.

Nei; so tok det til i endå ei Tonn; Fanden spare!
Snart var heile Hovude i Brand og som ein einaste Verk;
og eg trur ho leid meir vondt end alle Martyrane i
Kyrkjesogo.

Me fekk Strømseng upp til oss; ein Dag; han laut
freiste ein Gong til. Ja; den eine av Tennane fekk han.
Då han skulde til med den andre kjende ho seg for
veik. Ho torde ikkje. Det fekk heller vera.

So tok det til å verkje i heile Tandgarden. No vart
det rådlaust reint. Bera eller breste; -- me måtte til
Tynnset.

Dette vart ikkje nett nokon Morotur, veit du. Yvi
Sjøen kom me; men i Osen var der ikkje Hest å få.
Det var då å gå til næste Sætergrend. Ja. Ho Hulda
forklåra meg kva eg måtte gjera, dersom ho skulde
koma til å uvìta for meg nedi Skogen; so stabba me
i Veg.

Me gjekk tie Stìg um Gongen; so kvilde me. Eg
greidde ut for henne, at kunde me ikkje få Hest i næste
Sætergrend heller, so fekk ho leggje seg til der med
Tannverken sin; og eg fekk gå åt Bygdi. "Eg klarar
det ikkje," sa ho. "Der er ingi Råd med det," trøysta
eg henne. So gjekk me att; og so kvilde me. Me brùka
ein Time på den Kilometeren.

Men me nådde fram.

Ingin Hest. Ho fekk ei Seng og lagde seg; låg so
der og halvørska. Eg torde korkje gå eller vera.

So kjem av eit Slumpehøve han Jens Stortrøen ruslande
med Kjerre og Hest. Han var hjelpesam mot oss; me
skulde få låne Køyregreida hans; men fyrst måtte han
uppi si Sæter. Ja-ja; i Guds Namn ... Der låg me
då og venta og venta. Eine Timen gjekk og den andre
kom; no kunde det snart ikkje vera Tanke um å nå
Toge.

Sistpå kom Jens. Kjerra hans var ikkje fin; Sæter

SIDE: 119

eller slikt fanst ikkje; men me fekk endå vera glade.
Og so laga Sæterfolke ein Høysekk i Stand som ho Hulda
kunde sitja på. Ein Skinnfeld til å hava yvi seg fekk
ho au; for det leid til Kvelds og vart kaldvori. Jens
fylgde med; han såg at det kunde turvast Folkehjelp her
kanskje. Ned-yvi bar det.

Skogvegen er lite køyrande for friske Folk; men slikt
kunde me ikkje bry oss um; det galdt berre å nå Toge.

Hulda sat og seig ihop på Høysekken sin; eg gjekk
og studde til Armane dovna.

Me nådde ned! -- Gud veit kóss det gjekk til. Og
so i Båt yvi Glåma; og so i Sprang upp Vegen til
Stasjonen .. Toge rusla i Veg med det same me kom;
me vart kasta inn i ei Vogn og var berga.

 -- So langt.

Men då me kom til Tynnset, var det ikkje Tanke um
å gå til Doktaren den Kvelden. Ho var for klar. Ei
Natt til fekk ho herde; ingi Råd med det.

Morgonen etter kom me til Doktaren, øydelagde av
Svevnløyse og Morfin. Han skreiv upp Soverådir til
oss: Brom, Chloral, Opium; og Tanndropar fekk me; og
Cocaïn, og Antipyrin, og alt fælt; men Tennane torde han
ikkje røre.

Ho var for veik, sa han. Han måtte brùka Svævingsrådir;
men det torde han ikkje utan han hadde ein
annan Doktar med seg. "Enn eg -- ? kunde kje eg -- 
 -- ?" -- "Det måtte i alle Fall vera ein som ikkje var
nervøs," sa Doktaren. Der stod me. -- 

Ho Hulda laut taka til Tòlmode på nytt. Vente
til i Morgo; til Toge gjekk; og so til Hamar ...
tjuge Milir Jønnvegsskaking. Og so ei svevnlaus
Natt til ...

 -- -- Etter dette var det me sagde til kvarandre at
det gjeng ikkje.

Kolbotnen var den einaste Staden i Lande der me
kunde bu; no ser me at me kann ikkje bu der
heller.

Den minste Ting, ei vond Tonn, eit Krampetilfelle

SIDE: 120

kann setja oss reint fast. No då me hev Guten kann
me alraminst spela slikt Vågaspel.

Ut må me.

Eg hadde søkt Statens Reisestipendium; kunde eg få
det no, so vilde me vera berga. Ein Dag kjem Bladi
og fortel at eg ikkje fær det.

Me må ut lell.

Eg er komin so langt med den nye Sogo at eg ser
det vert Bok av. Skriv so til den danske Forleggjaren
min og bed um Fyribetaling. Det fær eg strakst. So
fær me lìva på Boki so lengi den varer; og sidan ...
fær me sjå, då.

Det må finnast Stadir i Verdi der det er likso billegt
å lìva som her. For her er ikkje noko billegt. Bøndane
lyt nok hava det dei kann få; og alt me må taka med
Jønnvegen vert urimeleg dyrt; dei norske Jønnvegstakstane
er kje for Småfolk, veit du.

I Sørparten av Tyskland skal vera billegt; i Bayern t.
D. Kannhende me der kunde finne ein fredeleg Flekk
... ein Landsby ikkje for nære Storbyen og ikkje for
langt ifrå heller; der kunde me skìpa oss eit nytt Kolbotnen
kanskje, og sleppe likso billegt frå det som
her, eller vel det. Og so er der meir Sol der, og
gladare Folk. Dei er kje so gode Kristne der nede som
her; dei er katolske, Stakkar; men dei skal vera rimelege
lell, og korkje brenne eller svelte Folk som ikkje
trur på Paven. Og so kann eg skrive; og Kjeringi fær
laga Mat; men um Kvelden gjeng me på Gasthaus.
Og Tuften ... han fær vekse upp der nede og lære
Tysk, so han ikkje som Far sin skal vera bikkjebunden
til desse nakne Fjell som helst spenner frå seg Borni
sine. -- -- 

 -- Me pakkar Kuffertane våre. Tek so Tuften på
Armen. Og stengjer Dørine i Kolbotnen og stryk.

Men som me fer ut yvi Sjøen, og ser attende til
den veste Stogo der me hev havt det so vondt og so
godt, og me ser Lidi som hev sust for oss alle sine

SIDE: 121

underlege Songar, og det vene Einundfjell, og Storhøa
dukkande upp i Nord, og Marsjøfjelle, og Savalkletten,
men i Aust Tronfjell, barmbreidt og trygt, heile denne
vesle store Verdi der me førde vår fyrste såre Strid
for å byggje oss ein Heim ... då tek ho Hulda til
å gråte.

SIDE: 123

KNUDAHEIBREV

Til 
Overlærar S. Schjøtt

SIDE: 125

I.

Knudaheio 22. 5. 1899 

Du Steinar!

Ja; no er eg heime att.

So heime som ein burtkomin Son kann vera, når
Heimen er burtkomin likso vel som Sonen. Og det fær
eg vel segja at min Heim er.

Eg var Erving og Odelsmann. Garden låg fint i Sud-
Halle attunder Garborgs-Åsen, med Ås-Høgdi til Live
mot Hav-Vinden frå Vest og Nordvest, og med Risa-
Bakkane til Trygd i Sud, og Tjensvoll- og Mossìge- og Fosse-
Bakkane i Aust, og ovanum deim Fjellheimen den blåe.
Fager og vel-stelt låg Garden min der, ned-ervd til meg
gjenom Aldrar og Ættir, og upparbeid åt meg ikkje minst
i den siste Tid.

Men eg skauv Garden frå meg. Den skauv då au
meg frå seg. Han Far, som var sjuk, gav upp alt, selde
Garden og gjekk or Verdi. Me Borni søkte nye Heimar.
Kvar me kunde, og kvar på si Leid. Men Heimar
er kje so snart bygde som dei er brende. Heimlausa
var me og heimlause vart me, tvo av oss i Norig, dei
andre i Amerika.

Det er Bondeliv frå det norskdanske Norig dette.
Nordmannen er heimlaus no. Lande hans hev i 500
År vori framandstyrt; no er det framandt. Han kjenner
seg ikkje heime lenger; og so fèr han.

Med meg som med andre fekk Heimløysa Magti. Og
ut kom eg. Vildra og vanka på framande Stadir. Leitte
etter eitkvart, men visste kje kva det var.

SIDE: 126

Til Slutt fekk eg ein Mistanke um, at det var ein Heim
eg leitte etter.

Mange År gjekk. So fann eg meg att ein Dag uppunder
Dovrefjell. Der hadde eg reint uventande fengi
meg ein Heim. Og ei Kòne hadde eg; og ein Son attpå.

Der kunde eg då vorti verande, meiner du. Slik ei
lívd Krå høgt upp-ifrå alle Bygdir millom Skyir og
Skog og blanke Vòtn og Reinmose-Viddir og breide blåe
Øysterdalsfjell, den kunde eg godt vori nøgd med. Eg er
då Bonde, segjer du, "og ikke af Embeds- eller Finne-
eller Fante- eller andet Nomadefolk".

Ja. Du kann so segja. Men no skal du høyre kóss det
bar til.

Som sagt er: me var vorti tri der uppe i Fjelle. Og
den tridje var ein rómfrèk Kar. Skulde me hava'n her,
laut me byggje på Stogo.

Timber var hoggi og Timbrar leigd. I god Tid: eit År
sidan. Og ein Timbrar til hadde me tinga på, um den
fyrste etter Øysterdals Vis skulde bi "hindré".

Timbraren vart hindra. Då me sende Bòd etter 'n,
hadde han fengi ein Verkefing. Me bòdsende den andre.
Men han hadde ikkje havt so mykje som eit År, han,
til å fyribu seg i. So turvte han ikkje nokon Verkefing
heller. Han berre sagde: var det so likt. Og han
lagde til: eit anna År, kannhende.

Der stod me.

Vente eit heilt År etter Hus-Rom, -- so mykje Øysterdølir
var me endå ikkje vortne. Og det me serleg trong
um no snart, ein norsk Barneskule, hadde dei kje meir
upp-under Dovrefjell enn ned-under Grefsen-Åsen. So
stengde me Dørine og drog.

Me leigde oss inn på Stokke i Jarlsberg den Vinteren,
som du veit; Våren etter drog me på Huse-Leit. Uppetter
på Telemark-Leidi. Mangt såg me der som kunde
vera godt. Men jamt var der eitkvart i Vegen.

Og ei vrang Sanning kom upp. Eg kjende meir og
meir at eg var Jærbu. Hadde kjent det lengi, men ikkje

SIDE: 127

vilja vìta av det. Men Jærbuen vart sterkare og sterkare
i meg; eg slapp ikkje ifrå 'n lenger. Hav-Lengt livna;
Hav-Minne drog; millom Fjell kjende eg meg innestengd.
Vidd, Vidsyn måtte til; Hav. Havglans, Havglim, Havglitter;
Havsus, Havbròt, Havbrak; Havstorm, Havskodde,
Havrædsle, all Havsens Villskap og Leik, det var det som
no tok til å blenkje og dure og dundre for meg. Men
i Ryggen måtte eg hava ein Fjellgard, roleg og stød og
blå. Halve Verdi hadde eg fari kring og leitt etter
Heim; no kjende eg, at rett heime vart eg ingin Stad
utan heime.

Men -- . Ja du kjenner Verdi. Han spår, men
ho rår.

Hulda var Austlending. Heidmorking. Hadde aldri i
sitt Liv lukta Sjø, utan frå eit Eimbåtsdekk. På Jæren
hadde ho vori ein Gong, og tótt der var gildt. Forunderlegt;
eit heilt nytt Land! Men rart. Liksom so utrygt.
På desse flate Viddine der all Verdi kunde sjå henne
hadde ho mest ikkje visst kvar ho skulde gjera av seg!
Og so var det Vinden på Jæren, denne uslitelege Vinden.
Nord og Nordvest og Nord til Nordvest. Og so Regn
og Skodde og kaldvori jamt. Nei; til Jærbu dugde ikkje
ho Hulda.

Der stod me på nytt.

So laut me semja oss. Det vart til det at ho, Austlendingen,
skulde velja Austlandsbustad åt oss; og eg
skulde finne meg i alt ho her fann på, og ikkje knurre
meir enn so måteleg. Men eg skulde få byggje meg
ei "Ungkars-Stogu" på Jæren. Kolbotnen fekk me selja.
Men det laut me no, trøyste oss, kor som var.

So gjekk det som du veit. Me bur i Asker; kven
skulde no drøymt um at eg skulde bli Askermann. Men
mi Ser-Krå hev eg her. På Jæren. Upp-under Undheimsfjelli.
Innmed Knudaheiberge; i Knudaheio. Kva
det no kann vera for ein Knud som her hev haldi til.
Her vil eg då vera heime eit Bìl kvart År; og sitja

SIDE: 128

og sjå ned-yvi; og so skal eg ikkje krevja meir av
denne Verdi.

Men Kolbotnen vart ikkje seld. Dei som hadde Vit
på Kolbotnen hadde kje Pengar, og dei som hadde Pengar
hadde kje Vit på Kolbotnen. Og glade er i Grunnen me.
So hev Tuften sin Serheim han med, og me er vel etter
Folketale det heimrikaste Huse i Norig.

Ein Herre kjenner eg meg og ein Uebermensch. I kvart
Hyrna av Sud-Norig hev eg ei Borg: ein Fjellheim upp-under
Dovre, ein Havheim ut mot Nordsjøen og ein Bygdeheim
og halvt Byheim midt i svartaste norskdanske -- Kulturen
fær eg vel segja? -- for halve Kristiansby ligg i
Asker um Sùmaren, veit du.

Eg kann då, som andre Nordmennar, vera Herre til
dess eg spélar upp. Og i Asker kann eg spéla upp;
for der hev me so vidt mykje at det vel kann verte til
ein rimeleg Sakførar. Men kor gali det kann gå: tvo
Gardar vil eg i alle Høve vera Eigar av. Og det vert ein
til Kjeringi og Guten, og ein til meg sjølv. So at kvar
Gong me vert Uvenir kann me skiljast og leggje noko-so-
nær heile Norig imillom oss. Seg meg um du trur, at
norske Bokfolk kann få det stort greidare i denne Verdi?

At Heimhùgen skulde vera so sterk i ein Farafant som
eg er, det hadde du vel ikkje tenkt. Sant å segja trudde
ikkje eg det heller. Eg skulde vera tòlleg frigjord i so
Måte no; hadde endå ei Tid tenkt å gjera Utlending
av meg.

Det er ikkje meir enn eit halvt Tjug År sidan eg i
den Tanken fór frå Lande med heile mitt Hus. Og det
var rimelegt nok. Folke mitt eigi hadde ikkje Bruk for
meg; og eg kjenner meg ingin Stad meir heimlaus enn
millom dykk norskdanske.

Til Tyskland bar det, som du veit. Til Sør-Tyskland,
Bayern; der plar me norske like oss. Og billegt er der
au; der er mill. a. det, at Staten ikkje blodsyg Småfolke
med Toll so hardt der som her uppe.

Med god norsk Hjelp (Målaren Ekenæs er det som eg

SIDE: 129

her hev å takke) fekk me oss Bustad hjå ein
Bonde i Landsbyen Diessen; der livde me billegt og
hadde det rolegt og godt, so me snart tok til å koma oss.

"Hos Mama" vart ferdug og kom på norsk-danskt og
norskt (med Ivar Mortenssons gode Hjelp) og tyskt;
Pengesuti var då sløkt for det fyrste. Um Vinteren
heldt me oss i München; der kom me i Lag med både
norskt og tyskt godt Folk og lika oss framifrå. Dei stride
Dagane me hadde havt i Kolbotnen vart gløymde.

Og Tuftekallen vitrast og voks. Han tok til å segja
eitt og anna Ord au i dei Dagane. Men berre tyskt kom
på hans Munn; i dette Kulturspursmåle brydde han seg
inkje um Foreldri sine. Han måtte bli ein fullkomin
Tysker, um han fekk vekse upp her.

På Vårsida tok me oss ein Sving ned til Italia; måtte
sjå det Lande med, når me var so vidt nære. Og tenk
um me kunde finne oss ein Bustad på klassisk Grunn!
Ein skulde kunna lìva endå billegare der nede enn i
Tyskland.

Den Tanken gav me elles snart upp. Det var Tyskland
me for det fyrste fekk tenkje på; men skulde ein
Bokmann av mitt Slag kunna klara seg der, so laut han
sjå um han kunde få eit Fotfeste i Berlin; me flutte til
Riks-Hovudstaden.

Der vart me verande ei god Stund. Billeg Bustad fann
me i Erkner, ein Landsby ikkje langt ifrå Storbyen. Der
fekk eg mill. a. ein Tanke um det tyske Skogbruk:
Skogen vert planta, og so i si Tid "hausta", Teig for
Teig; kvart Tre vert ut-nytta frå Rot og til Topp og
Kvist; so vert ny Skog sett, o. s. fr. Eg hugsar eg
gjekk og undrast på, kor mange Mannsaldrar det vil
taka fyrr me norske kann få slik Skikk på Skogstelle
vårt.

Mykje Godvilje møtte eg i Berlin. Serleg må eg nemne
Bokmanns- og Kunstnar-Lage "Freie Bühne"; millom dei
styrande der fann eg Samhug og Studnad som gjorde
mykje til at Mode mitt heldt seg uppe i ei Tid som elles
kunde vorti leid nok.

Men Heimhùgen er det lite Vìt i; sistpå vakna han

SIDE: 130

trass i alt. Vakna og gnog og gnog. Enden vart at me gav
upp Utlandsdraumen.

Lære kann ein i framande Land. Og kvile. Stengje
seg inne og arbeide med. Men Folk som eg må bu
heime, skal Arbeidshùgen halde seg frisk; den Juling ein
skal hava fær ein finne seg i.

Me fann ut at me fekk freiste Kolbotnen att. Når me
var der på Sùmarsida so mykje me kunde, og so trøyta
svartaste Vintertidi i Byn, so måtte me klara det,
meinte me.

Heim att bar det. Og klara oss gjorde me, -- til dess
dei nye Vanskane kom som eg her framanfyri hev nemnt.
No hev me funni Råd for deim med, trur me; tykkjest
då vera trygge.

Og den Heimhùgen som skulde vera burt-sivilisera vinn
meir og meir Magt. Når Våren kjem, og det livnar i
Jordi, og løynde Kraftir æser, vaknar han i meg som eit
Samvitsagg; på Heimgangsdraugs Vis søkjer eg då hit
nokre Nætar og spøkjer på gamle Tuftir.

For meir vert det ikkje. Det var nok eit Bìl eg tenkte
på å koma heilt "heim". Eg vilde vera Bonde og min
eigin Herre liksom Fedrane mine; -- eg vert stundom so
leid av å liggje å prikke på Papper med ein Penn
stødt. Eg slog på dette jamvel for Doktaren. Men
Doktaren smilte. Og sagde meg Ting som eg ikkje
kunde koma ifrå. Eg dugde ikkje til Bonde lenger, var
Meiningi. So fær eg vera nøgd med å "spøkje". I det
heile: det du ein Gong hev kasta ifrå deg tek du ikkje
letteleg att.

Men endå er det meg ei Kvild å vera heime. Det
letter å få gange på Heime Grunn og ande Heime Luft
og tala Heime Mål og friske upp Heime Minne. Nokon
Hav-Jærbu er eg ikkje; snarare burtimot halv Fjellmann;
so stend då au Stogo mi her i Fjellbryne, nettupp i
Millombrøyte millom Flatland og Fjell.

Å, som eg kjenner att dette brune Heid-Lande med
grøne Gardflekkir og her og der ein Skimt av Vatn eller
Å, so som det herifrå breider seg ned-yvi og ut-yvi til

Papper: Papir. -- Millombrøyte: "Overgang".

SIDE: 131

Havs: Tunheims- og Risa- og Tjensvollbakkane, Mossìge-
og Fossehøgdine og lenger nord og ned Hognestad- og
Hauglands-Gardane; midt ned-for Vindaugo mine hev eg
Garborg med Åsen og Fórane; nedanfor der att Maulands-
og Gudmestad- og Tårlandsmarkine med Torvmyri;
lenger nede noko av Bø-Bygdi, og nordanfor der Nesheims-
og Høylands-Viddine; so lengst ned-ved Havkanten
Åbrést (Obristad), Hå, Nærland, Saltesandane; og so
lyfter Have seg ut imot Himilsyni liksom i ein breid blå
Bakke, høgreist eller makleg etter som Lufti er. Lengst
ute, der Hav og Himil gjeng ihop, er då Ytregrensa for
Heimlande mitt, dette lyngbrune, skodde-slørde Lande med
Heidar og Bakkar og Myrar og Strendar og Åir og Vòtn
og blåblank Sjø, -- det eg best kjenner, det eg sist
gløymer.

Lenge leitte eg, fyrr eg fann denne Tufti. Alltid når
eg var her hit-yvi i seinare År -- "Fred" skreiv eg på
Ut-Salte; det meste av "Haugtussa" vart til på Loftkammerse
hans Lensmann Gausland, som bur i Tårlandsmyro
og held på å gjera den um til Åker og Eng
 -- , lurde eg etter Tuftir; og helst tenkte eg då på ein
Heidabìte som eg kunde gjera "Gard" eller "Plass" av.

Mark-Åsen såg eg på fyrst. Det er vestan- og
nordan-i Garborgsåsen, det, i Marki vår var; der gjætte
eg so mang ein god Dag då eg var litin. Og eg lika
meg i Markås-Lynge. Ein skimtar ei Rand av Have
frå øvst i Markåsen; og på Nord-Rése, der Åsen
svingar aust-yvi att, ligg dei tvo Gravhaugane som eg i
Barneåri hadde drøymt ymist rart um, etter Sogur som
"Carolus Magnus" hadde fortalt meg. Eg hugsar ikkje
desse Draumane so vel no. Men det gjekk um Kongar
som var nedgravne her, med Kronur og Kongsstavar og i
full Stas; men blanke Sverd låg yvi Kista i kvar Haug,
og stakk alle som grov seg ned-i og vilde leite.

Nedanum Markåsen ligg Maulands-Hagen. Den hev

Mossìge (Vat-sìge skal det tyde) vert mest uttala Mossøgje
eller Mossyg. -- Fór(d): lita Å; Myrlende ved ei slik Å. -- 
Myro (Myrå) = Myri.

SIDE: 132

fyrr høyrt Mauland til, Grannegarden vår nedanfor Åsen.
Her renn Tver-Åi i blenkjande Svingar; den vilde vera
gild å hava å sjå på, meinte eg; og like eins dei
grøne Maulands-Engine ho gjeng igjenom. Stogo hadde
eg tenkt å leggje tett inn-til dei gamle Haugane, soleis
at desse på ein Måte vart medhøyrande til Garden min.

Men denne Draumen sprengdest. Markåsen var sundskift
og sundgjerd no; det var ikkje min Markås lenger.
Og so var her komi so mykje Gjerde. Eitt av deim gjekk
endå midt yvi den eine av dei tvo Gravhaugane [fotnotemerke] . Eg
misste Mode på Markåsen.

Sidan leitte eg etter Tuft både her og der, frå Tu-
Bakken med Veda-Haugen og alt til Heidane upp-ikring
Synesvarden. Til Slutt skulde det laga seg her på Stora-
Undheim. Der fekk eg for hundra Kronur knapt eit
Mål Jord med all denne fagre Utsyn.

Dei segjer eg vart snytt. Hundra Kronur for eit Mål
Lyngmark upp-i ei Stein-Heid, det var då kje med Vìt,
segjer dei. Men då reknar dei ikkje Utsyni. Dessutan,
kva skulde slik ein som eg vera til, når han ikkje lét
seg snyte so då og då, helst av Heimefolk? Og hev
eg forskyldt den Markabìten godt, so kann eg vel au vera
tvi-trygg på at eg eig 'n.

Veg hev eg mest heilt fram. Det er berre eit Par
Gjerde å klive og eit Par Myrhòl å klara fyrr eg kjem
åt Hus; og både Handelsbu og Mjølkebruk ("Meieri")
hev eg ned på Garden, so eg snart kann nå deim
men ikkje tarv sjå deim. Eg skal nok klara meg i
Knudaheio.

Huse vart mykje dyrare enn eg hadde tenkt; um Lag
te so dyrt. Men so hev eg au fengi eit Hus på Festningsmurar,
og med ein Kjellar som eg kunde brùka til
Smede-Verkstad. Byggjarane trudde eg var rik, måtru;
på ei einaste Bok skulde eg ha tent tjuge tusund Kronur;
so eg kunde vel kje bu her i Undheimsfjelli reint

Veda -- (Vìta-): den gamle Hèrvarslingsvarden stod der. -- 
forskylde: "gjengjælde"; betala. -- te so dyrt: ein Gong til so
dyrt; tvidyrt.

Fotnote: Gravhaugarne er burte no. (1922).

SIDE: 133

som ein Fant. Eg fær då sjå å berge mi Rikmanns-
Ære so godt eg kann; Bygmeistaren min, han Sven Litla-
Undheim, er rimeleg og greid, so det skal vel laga seg.

Høgt ligg Stogo og ser vidt yvi Land; ikkje sjølve
Garborgsåsen kann stengje for meg lenger. Det er ein
av Barnedraumane mine som no på ein Måte sannar
seg. Eg var i den Draumen Lyktemann, og hadde Holo
mi ein Stad her upp-ikring Sikvalands-Kulo. I myrke
Nætar gjekk eg med Lykti ned gjenom Heidar og Myrar
åt Sjøen, og gjorde underlege og visst for det meste
gode Gjerningar. No er det smått med både Nattferdir
og gode Gjerningar; men Hola mi hev eg då her, på
Lag upp-under Sikvalands-Kulo; og Augo mine gjeng sin
Lyktemannsgang yvi Myrar og Heidar til Havs rett som
det er. So eg vart endå som ein Lyktemann på Jæren.

Attum Stogo er Fjedlo. Det er Småberg og Knausar;
men dei veks etterkvart som ein kjem længer upp, um
dei no ikkje vert so svært store. For kvardagskloke
Augo er her lite å sjå. Men eg som hev fari her i
den Tidi då ein stundom ser Synir, kann skilja mykje
og mangt som ikkje alle fær Tak på. Eg ser tydeleg
Bìtar og Bròt av Jøtnar eller Troll som her i gamal Tid
vart mjølneslegne eller gjekk i Stein for den stigande
Soli. Sunnanum og noko ovanum Stogo ligg det ei veldig
Kongskrone, noko skakk etter sitt tunge Fall frå
Jøtunskolten, men elles gild. Tett nordanum hev eg
Knudaheiberge, som er ein steingjengin Trollfot. Kne-
Leden, som er bøygd i tòlleg rett Vinkel, er fallin nordyvi,
so at Lårstubben tøygjer seg hit-imot Huse mitt,
og Leggen, noko bròtin, strekkjer seg austetter. Fire-fem
Famnar høgare enn Husmøne mitt lyfter dette Bergknée
seg, med mange hardslipte Jutullsteinar burtetter Vinkelen
sin, jamn som ein Kongsveg; bygd av Stein og duka med
Lyng og fin Steinmose. Gildt er det å gange der uppe
og sjå ut-yvi Rike sitt som strekkjer seg frå Sud til
Nord lenger enn eg kann sjå, inneringa av Fjellheimen
og den solblanke Sjøen.

Ei Kule; 1) Kule; 2) breidt, stort Fjell. -- Sjøen: Have. -- 
Fjedlo: Fjelli.

SIDE: 134

 -- -- Det lid til Kvelds. Eg vil uppå dette Troll-
Knée. Eg vil sjå på Verdi mi. Sjå Soli når ho sig
og legg seg til Ro i si silkeblåe Hav-Seng. Og Havguden
vil eg sjå, den æveleg unge, som smiler so blidt
når han tek imot den strålande, svevnblide Bruri si.
Det er slik ein fager Fyrisùmars Kveld; Sjøen den blanke
han blinkar og han blunkar ...

Morgonen etter. 

Lengi vart eg gangande der uppe; Soleglads-Synir lyste
for meg i Æventyrglans. Men det såg eg trast, at Knudaheiberge
ikkje er noko Jøtunkne. Det er ei Kongsborg,
korkje meir eller mindre. Halvt i Røys, lat gå; men ei
Kongsborg er det. Frå Take av den rår eg heile mitt
Rike. Her ned-i mi Kvardags-Hall, frå den vesle lånte
Tre-Krakken ved det vesle lånte Tre-Borde, rår eg berre
Heime-Rike; men der uppe rår eg Verdi. So no kann
du tru eg vert ikkje god å nappast med.

I Gjærkveld då eg gjekk der uppe og såg denne
vene vide Verdi i Måneskin vart eg sorgfull og tenkte:
aldri i ditt Liv kann du måle eller skildre slikt. Det
er for stort; det er for vent; det er for mykje. No græt
eg ikkje lenger for det. Kunde eg skildre Rike mitt, so
kom Jæren på Mote, og Farafanten kom drivande her
ifrå og der ifrå og sagde "storartet". Dermed hadde
ikkje eg meir her å gjera.

Det er den største Lykke ein i desse Tidir kann nå:
å finne ein Bustad som er trygg for Farafanten. Eller
for Turistflugo, um du so vil.

All Stad er ein i Beit med denne Turistflugo. Og serleg
all Stad der ein vil vera i Fred. Eg rømde til Rom
ein Gong; tenkte det laut vel vera Fred å få i den
heilage Staden. Fred? Det eg fann var Baedeker. Kor
eg kom og gjekk: Baedeker; Baedeker; Baedeker.

So misste eg Resten av Tòlmode mitt; eg tenkjer ikkje
lenger på korkje Arabs eller Faraos eller Israels Land,
endå desse Draumheimane alle Dagar drog meg. For
um eg vilde gøyme meg i Skogane på Libanon eller i

SIDE: 135

Berg-Kluftir attunder Sinai, for Baedeker var eg ingin Stad
trygg.

Lengi kann ikkje Turistflugo lìva. Ho er seg sjølv
ufysi; det er seg sjølv ho flyr. Men di meir ho flyr seg,
di meir finn ho seg, og di ufysnare vert ho seg. Berre
Millionherrar kann no gjera hugsame Ferdir, dei som
kann koste seg Ser-Timar all Stad, og soleis fri seg for
Flugu-Skreidi. Men snart er her so mange Millionherrar
at det vert Fluguskreidir av deim med; og då
kjem Enden. Då vert det kje fint lenger å vera Turist.
Og då kann me utvalde eller utskòtne gjeva oss på
Fantesteig att som i gamle Dagar.

Men til so langt lid fær me gøyme oss, som eg her
hev gjort. Og sæl er eg, at eg fann denne Tufti i Undheimsmarki!

 -- -- Huff; no lyt eg vel til med dette Matstræve
att. Og eg hev ikkje havt varm Mat på tri Dagar;
Koking må til. Som vel er lìver me i Hermetik-Århundrade.
Klokka? -- Au, seks. Nå! never mind, all
right; so ét eg til Kvelds med same.

Dagen etter. 

Fint og trygt ligg Stogo mi på sin vesle Lyng-Rabbe
att-under Knudahei-Berge. Ho er bygd etter gamle Jærbu-
Måten; for det var det, veit du, at eg vilde heim.

Ein Ting vandtar i Knudaheio: Vatn. Det var ein Martsdag
ifjor eg var her og handla; då fossa og fløymde det
all Stad. Men no er her kje anna enn ein ørlitin Bekk.
Og den minkar og minkar kvar Dag. Han vil vera burte
fyrr eg varast, segjer dei. Den Vats-Renna som er innlagd
i Kjellaren min kann ikkje heller hjelpe meg; ho
fører eit Myrvatn som ikkje vert reint i dette Årstale.
Men ein fær taka Verdi som ho snur. Um Bekken turkar,
so er det ei Tjørn her upp-millom Bergknausom; den
kann halde meg med Vatn um det so var til eit Kvednafall

SIDE: 136

So eg tyrster ikkje ihel, kva Daude eg so elles skal
røyne.

Trygg sìt eg då her på mitt Hlidskjalv og rår yvi
Rike mitt. Der ute ollar Have, alltid veldigt og ungt.
Men attum meg hev eg Fjell so gamle som Verdi. Store
er dei ikkje, som sagt. Men Røynsle hev dei. Meir enn
andre Fjell; for dei hev havt ein strengare Lagnad. Skavne
og slipte gjenom Årmillionar av Fimbulvinter-Is frå Polhav
og frosne Innland slog dei seg igjenom når andre
Fjell hadde vorti malne til Sand og baka til Leir. Toppar
og svære Akslir miste dei; no stend dei kløyvde og
sundsprengde og underleg laga som Borgir med brotne
Tak og skeive Kuplar og Ryggir; men dei stend. Og av
Bergslipings-Auren blanda med Havsand laga Jæren seg
og vart til ei Grønlands-Strand, der ukjende Nordsjø-Folk
fikta med Kval og Kvitbjørn i Hav-Isen gjenom Heimsaldrar.

No er her rolegt. Jæren er bygd; og Jærbuen strævar
med Stein og Lyng i Staden for med Kval og Hav-Is.
Fjelli er som Jøtunheim i Røys, med Knaus yvi Knaus
og Ryggir og Urdir og Små-Tjørnir og lange Votn, og
Æar som smøygjer seg kvite og stride frå Vatn til
Vatn gjenom Steinrøysir og Hyljarglup og svarte Trollbotnar.
Men her og der attum ein logn Bergvegg, på
ein grøn Bakke ned-mot eit Vatn, hev Folk klora seg
fast, og lìver der sitt Fjellmanns-Liv, sterke og friske og
endelaust arbeids-seige.

Smått um Senn tek eg til å kjenne meg att, her i
Steinheimen likso vel som på Jæren i Haugheimen. For
eg er kjend frå gamalt i Fjedlo med. Eg dreiv Smale
og stundom gjætte upp-etter her i mine Smågut-År, og
livde mang ein Dag dette fordrøymde vestlandske Gjætarliv
midt imillom Æventyr og Kvardag, so det er som eg
enno høyrer Róp og Langlåt millom Berg og or Å
og Tjørn, når eg gjeng so og sviv ikring Knausane.

Og underleg åleine vert eg her millom Minne og halvgløymd
Draum. I mitt syttande År fór eg heimanfrå;
mest ein Mannsalder hev eg vori burte; ingin kjenner

olla: "bølge".

SIDE: 137

meg lenger; og ingin kjenner eg. Eit gløymt Liv er det
eg lìver upp att. Ei ny Ætt hev vaksi til, med eit Liv
som eg lite veit um og ei Sogu eg ikkje hev vori med i.
Sjeldan råkar eg eit Menneskje eg ein Gong hev kjent.
Då lyt me gamle Kjenningane gjera oss kjende med
kvarandre på nytt so godt me kann, og sjå å nå i
kvarandre att yvi det mykje og mangt-slag som hev vaksi
upp imillom oss.

Alt er nytt so gamalt det er. Ikkje minst framand og
ikkje minst kjend er denne gamle underlege Bergheimen.
Minne møter meg som Skrymt ved kvar Stein. Rundt
ikring på Haugar og Høgdir og Ufsir og Berg ligg og
stend og stundom mest heng, plent som fyrr og endå so
utrulegt, Jøtunsteinar, tunge og svære og glatte, slipte i
Tusund-Års Is, Trollskòt som flaug Tor Ås um Øyro i
Striden mot Ymes Ætt, men datt magtlause ned og vart
liggjande. Og vert liggjande. Til Ragnaròk. Eg hev sétt
deim fyrr alle. Lenger inne ris større Fjell, Tusseborgir,
Trollheimar, meir og mindre sprengde og sundslegne av
Tordýn og harde Magtir gjenom Endeløysur av Tid; dit
inn berga den Jøtundomen seg, som Tor ikkje fekk slå,
og fører der sitt Natteliv enne. Ut vågar ikkje Trollskapen
seg lenger, so ein fær sjå 'n; men at han er til
skýnar eg av Livløysa her; i slik ein Audheim må
Troll trivast. På Litla-Undheims Fjelle er der enno eit
Grand Skog; den ser eg ikkje i Knudaheio. Knapt den
armaste Bjørkekrøkla vågar seg fram nokon Stad, so vidt
mine Vegar og Augo rekk; ein Myrflekk gulgrønkar her
og der; elles er det Lyng og Stein, Stein og Lyng, allstad
og alltid. Og mest Stein. Grå, tung Trollstein,
rundslipt små Dvergstein, upp og ned, ned og upp; og
Røysir og Urdir under Ufsine.

Men endå er eg heime. Er eg sjølv av Troll-Ætt?
 -- eg trivst. Stundom sìt eg her og gløymer å skrive;
stirer ut gjenom dei små-rutute Glasi og minnest so
mangt, og gløymer meir; alt eg hev fari med ut i ei
onnor Verd glid undan. Eg hev visst berre drøymt det.
Er ein meir Vokstr enn ein sjølv veit um? -- med lange
Løynrøtar i ukjende Grunnar ...

SIDE: 138

 -- Ein lìver på ein serskild Måte i si fyrste Tid.
Lìver meir heilt i det ein er i. Når eg gjeng her upp-å
"Høgeloftssalen" og ser ut-yvi mi gamle Verd, kjenner eg,
at i den må eg ha livt annarleis enn sidan. Barndomsheimen
er noko for seg sjølv. Aldri noko vert so inderleg
vårt som det me fær inn fyrst, det me tek upp i
Barnesjæli gjenom friske Barnesansar og Hùgar. Eit serskilt
Liv fær dette, av di det fær den friskaste, reinaste
Veksegrunn.

Jæren skulde ikkje vera noko sers. Minst totte eg det,
utan i Stundir då eg gløymde meg sjølv og heilt ut
livde; og av andre høyrde eg visst ikkje Ros yvi Heimlande
mitt. Styggare og styggare syntes det meg, di eldre
eg vart helst. Og utan minste Sukk fór eg der ifrå. At
det no kann sjå so mykje annarleis ut, endå det er so
plent det same? eller ved det at det er so plent det
same? Desse Heidane og Myrane med Fjelli i Aust og
Have i Vest, det er det einaste av Land som rett kjem
meg ved i Verdi. Andre Stadir kann vera vene. Dette
kann vera vent eller stygt. Men det er mitt. Og sistpå
vert det vent. Jamvel det som visst er stygt her, -- eg
veit ingin Stad noko som i Grunnen er venare.

Der må vera ein Visdom i dette. Noko me hev
halvt um halvt gløymt. Men som me kjem til å lære
upp att.

Eller hugsar eg noko som kann vera Maken til Jær-
Lande? Noko som kann tala so lint og vent til meg?

Fram blånar fine Fjell i Nord og Aust og Sud. Store
er dei ikkje, men vene, fint laga, der dei i lange mjuke
Bylgjur dreg seg fram under Austhimilen. Dei hev noko
trygt og huglegt med seg, eit Lag og ein Lìt so dei dreg
deg fastare til seg di meir du vert kjend med deim, um
du so i Fyrstningi lite agta på deim. Jærbuen må helst
ha vori "austanfyri" ei Stund, fyrr han lærer å sjå
denne Fjellgarden sin. Men so dreg det etter med 'n.
Me trøytnar av tunge Fjell i turr skarp Luft; og kjem me
då heim, so vert dei småe blåe Fjelli våre vene for
oss. Me finn oss ein Flekk ved ei Å attum ein Ås
eller ein Haug, -- vil nok fyrst og fremst "sjå Sjøen";

SIDE: 139

men kann me dertil få Synsleid upp til dei fine Blåfjelli
ovanjærs, so læt me rolegt Austlendingen bråke
med sine Jøtunheimar.

Meir og meir glad vert eg i Sudjærs-Heidane au no
(dei eg fyrr lite kjende til; frå Garborg såg me deim ikkje).
Det er milevide Lyngmarkir og Utslåttir og Torvmyrar,
med her og der ut-imot Bygdine ein einsleg Gard eller
Plass. I rolege breide Drag stig dei sud-yvi upp imot
Synes-Varden, den eg so vidt skimtar her; so kjem lengst
sud Ogna-Fjell, og lengst sudvest Sjøen.

Men korkje Fjell eller Sjø ser eg herifrå på den Leidi;
og der er då Jæren fullkomin: berre Heid og Himil,
berre Lyng og Luft. Ein Villheim for seg sjølv er dette.
Det kann vanke ein Skyttar der so ender og Gong, eller
ein Lyngslåttar; til sine Tidir kjem ei Torvkjerre skranglande
med si lange Grind; ein Heia-Gjædar driv ikring
med Smalen sin; det skvett ein Hare her og der; ein
Lóm eller ei Ørn flyg; ein Hegre stend og drøymer attmed
ei Tjørn; elles ligg alt som i Trollsvevn.

Her hit-på Undheims-Leidi er store Utslåttir, med
Høy-Løur upp-etter all Stad. Mykje Høy veks det ikkje
her på udyrka Mark. Men det er godt, friskt Vallhøy.

Rett ned-framfyri meg breider seg mitt Land. Og lengst
ute, frå Tungenese til Ognafjelli, blenkjer Sjøen. Med
sin mjuke Blålìt bleikt skinande i Solglansen. Fagert,
fagert er Have, det på Jordi som mest er Himilen likt.
Ein kjem som burt i den store Ro og den bleike Glans;
driv av i vidsveimde Draumar. Småe stillfarande Båtar
ligg her og der og glid. Søv. Kvar dei skal av? Fort
gjeng det ikkje med deim. Men det er ikkje lengi stilt
på Jærlands-Have. Dei kjem nok fram.

Sjeldan er Sjøen for Jæren so ven som i Dag, solblank
og blid, lat og trygg; det må vera på slike stille Fyrisùmar
Dagar. Då låg eg stundom i Sjøen der nede og
lauga meg, under ei Sol so sterk at Sjøen fekk ein Lunk;
og Kuvungane kvitna upp-etter dei varme Strandsteinane

Gjædar: Gjætar. -- Smale: Sauir, Saueflokk (kollektivt).
Vall-(Voll-)høy: Høy av "Marker med fast, naturlig Græsbund".
 -- Kuvung: "Sjønegl, Hvirvelsnekke".

SIDE: 140

som fine småe Lambedriftir. Men annarleis hugsar eg
Sjøen frå Haustdagar og Vintertid.

Der langt nord og vest ligg Sola-Garden; der er òg dei
Bròti som er att av den gamle Sola-Kyrkja. Sjømålaren
Bennetter eig Kyrkja no; han hev retta upp det som lét
seg rette upp av ho, og stellt ho um til ein Kunstnarheim.
Storslegt hev han det der; som ein Hovding sìt
han i si Kyrkjeborg og ser ut-yvi Hafrsfjord og Have.
Og målar Hav-Liv og Hav-Synir. Og dyrkar Kyrkjegards-
Hagen sin. Men nokon Erling Skjalgson hev han nok
ikkje funni på Sola [fotnotemerke] .

Store Draumar sviv det der. I Hafrsfjord vart Norigs
Rike til; den Gongen låg Norig med Have og høyrde til
Vest-Europa. Harald Hårfagre kviler ved Karmsund nord
i Buknafjorden enno; der fekk han i 1872 ein ny Bautastein
med Innskrift på danskt Mål. Nåh! i Dag vil eg
tenkje på andre Ting ...

 -- For deg høyrest det vel utrulegt at me her på
denne fæle stygge Jæren hev Kunstmålarar. Kvar Sùmar
kjem dei. Færre og fleire. Ikkje berre Ungdomar
som skal temja seg upp; nei, Folk av våre beste; trur
du meg ikkje kann eg døyve deg med eit Namn som
Eilif Peterssen. Og det som er det utrulege: dei målar
ikkje berre Sjø og Strand. Æar og Bruir, Engir og Låvar,
Bondegardar og alt som er vert Emne for Kunst; og
læt seg brùka til Kunst, endå det er frå Jæren. Ja um
eg skal våge meg fram med alt: sjølve svarte Torvmyrane
vert måla. Med Torv og alt. Nyskòri Torv,
reist Torv, røykt Torv, stekkt Torv, alt er godt nok; alt
er vent. Jamvel ei Dame av den fine Kiellands-Ætti held
seg ikkje for god til å gå i Torvmyri og måle. Og
Torvmyri vert Poesi, so svart ho er. Ven vert ho. Noko
som er til å sjå på og til å hyggje seg i. Me Jærbuar
gjeng og glor på dette og skjek på Hovudi; tru
dei vert reint galne no? Men so er det so forunderlegt.
Stundom er det som me mest ... ja. Me lyt vedkjennast,
at både Sjøen, og det um han gjeng stygg, og

Æar: Fleirtal av Å.

Fotnote: Bennetter er seinare dåin.

SIDE: 141

Strandi, og det um det so er berre Drìvsanden, og sjølve
Lyngheidi, ja tilmed Torvmyri, -- forsyne meg vert ikkje
sjølve Torvmyri ven'e. Ja ein kjem opp-i mangt. Dæ sko
nogen ha funne på slikt for et Tju' År sian! -- 

Augo sviv att og fram og Tankane fylgjer; Minne
vaknar all Stad. Der budde ho. Kva hadde det vorti
av det, tru? Det var godt Blod. Bonde-Adel. Ein Dag
hadde ho sagt: tak Garden din og ver Mann; ikkje vil
eg vera Klokkarkòne. Um då eg hadde havt so mykje
Vìt? -- Der budde den alrafyrste. Ho hadde visst likso
snart gift seg med ein Skulemeistar. God Ætt der med.
Men av-veikna. Den gamle Bondebyrgskapen sovnande.
Skal den vakne upp att nokon Gong? -- Ho døydde ung,
ho med. Det gjeng mykje so. Amerika, Byen, Kyrkjegarden,
det er dei vissaste Vegane for Ungdomen på
Jæren i desse Tidir.

 -- Der kjem Bùje. Buskapen. Ja-ja; det lid på Kveldykti;
Heimhugen vaknar. Raudsidute og raudflekkute,
svartsidute og svarte, blådròplute, gråskjengjute, kvite,
alle kollute, ruslar dei her millom Tuvur og Stein. Fint
Bùj. Det gamle Slage; kunde mest vera Garborgs-Buje
frå mi Tid. Og truverdigt er det. Søkjer heim i rett
Tid. Veit kje av Sætrar eller Romantik; heime er best;
i det gode gamle Fjose på Undheim. Det raskar i seg
eit Grand Etter-Non i Myri ovanum Stogo mi; sidan ber
det ned i Kveldsbeite. Det gjeld å brùka Tidi; Mjølki
tek alt til å sprengje på.

Sùmarfridomen frå gamle Dagar er gløymd; Markine
hev vorti inngjerde. Fyrr var her fritt og vidt; Buskap
fann Grannebuskap, og der vart mykje Kjenskap. No er
det Stengje og Steingjerde all Stad, so skrale dei er [fotnotemerke] ; og
frå Våren av er det Gjætarar. Kvar litin Buskap vert
upplærd til å halde seg i si eigi Mark. Og det lærer dei
alle, og saknar ikkje Fridomen.

Smalen, stakkar, som vyrder Gjerdi mykje mindre enn
Kui gjer, lyt finne seg i Vilkår som er verre: kvar Sau
gjeng og hinkar med Hapt. Og då kjem han ingin Stad

Fotnote: Siden hev det vorti Ståltrådgjerde ovanpå Steingjerdi.

(Merknad 1909.)

SIDE: 142

yvi. Utan han finn ein Stad der Gjerde er nedvelt; men
den Staden finn han ikkje når han skal attende att; og
so vert det berre Møda. Mykje Møde hev Sauden au
serskilt med desse Lombi. Dei er tankelause, desse
Småingane, og flyg og fantar kvar som helst. Vil nok
gjerne fylgje Mor-Jure. Men kjem rett som det er av
Leid, då visst so mykje at ei Mor kann bli uroleg. Og
med Hapte sitt kann ikkje ho fylgje deim. Livsvilkåri
vert hardare og hardare i denne matvise Tid, alt upp-i
Fjelli og alt ned-til Smalen.

Men sjå der! Der flyg tvo Endar. Dei er frie enno.

Ja for her er Fugl på Jæren. Ikkje som fyrr; men
her er då Fugl. Der austpå, der alt er so mykje meir
framkomi, hev dei vel snart berre Kråka att no; på
Jæren ligg me meir i Atterhand. Ei And, eller Ånd
som me her segjer, kann ein stundom sjå; og ei Gås
eller tvo med, so på ein Tamperdag. Hegre, Efugl, Lóm
og ymis annan langfarande Fugl er til enno. Måkje er
her nok av. Ryssagauken hev eg høyrt upp-i Skyine med
sine hole Kneggje-Lått stundom. Viba er her ikkje lite
av; ho er brå og kvass som fyrr; ei streng Riddarfruve
med si Fjør i Luva. Heluna (Heilôi) høyrer ein pipe enno
på ei Lyngtuve her og der. Ein og annan gråbrun,
småfarande Heifugl og Myrfugl kann ein i det heile råke
på, um det no ikkje er ofte. Sùme Småfuglar er au
att: Lerka som stigande tirlar og syng, og Staren som
skjemtar og skravlar. Men Jæren er i Framgang den
med. Engelskmennar og By-Dagdrivarar hev tynt ned den
meste Fuglen; og Kråka stèl Egg og ét Fugleungar alt
det ho vinn. Folk jamrar stundom. Men dei gjer ikkje
meir. Kva skulde dei gjera? Gjeng dei til Stortinge fær
dei ei Lov meir, eller nokre nye Embættsmennar. Skriv
dei i Bladi, -- nå; det kann vel vera som ei Hjarteletting
stundom.

Glad er Kråka. Ho røvar og stel og priser Nordmennane
og Stortinge av Hjartans Grunn; hurra, hurra,
hurra, segjer Kråka. Og ho lìver godt. Ho vert feit
og stor, og økslar seg og vert mangfeld på Jordi. Kråka

Hapt (Haft, Hoft): Fotband, "Hilde".

SIDE: 143

er det einaste Fugleslage som er i Framgang no; og
stygg og stor-étande og praktisk som ho er høver ho utifrå
til denne Tjuve- og Spekulant-Tid. Ho rår i Fugleheimen
som Kapitalisten i Mannheimen.

Kva skal ein segja? Folk er halvville enno; og

mange Eldar det trengst for Sann,
fyrr Troll og Dyr kann mykjast til Mann.

Verdi skeivlar i Veg den. Og me fær vera norske her
som elles og ikkje gjera noko fyrr det er for seint, -- 
veit eg?
 -- -- -- -- -- -- -- -- -- -- -- -- -- -- -- 

II.

Knudaheio 2. 6. 99. 

Du Steinar!

Mangt er umskift. Men alt skifter. Og er sitt same
likevel.

Eg er au min same. Jærbu som fyrr, med alle mine
Umflakkingar. Og Lande er sitt same. Med alle Umskiftingar.
Det tyt um Novine som fyrr. Og d'er det,
det skal gjera. Eg vert uroleg når det er stilt. Sìt og
og lyder og undrast: kva er no tids? Men so er det
kje lengi, so blæs det att. Og dermed er eg trygg og
heime.

I Fyrstningi var det annarleis. Vinden svævde meg;
eg kunde sitja og prikke med denne Pennen og visste
av ingin Ting; so skvatt eg upp av ein Smikk: der låg
Pennen i Golve. Eg hadde sovi. Men no er eg meg
sjølv att. Det er ikkje stilt åt meg når det ikkje blæs.
Ja i Morgonstundi, som no då eg gjeng og steller, med
Kaffi og slikt, då kann det vera stilt so mykje det vil;
og like eins um Kvelden når eg skal sova. Men skal
ein arbeide må det blåse eit Grand. Det er tryggare
då. Når det blæs høyrer ein liksom at Vårherre er
vakin.

tids: på Ferd.

SIDE: 144

Ja; no kjenner eg meg att. Her er eg fødd og her er
eg bòrin. Kannhende var eg inntekin ei Natt. Men det
hev vori berre den Natti.

Den friske Torvlukti ligg yvi Lande som fyrr, mengd
med Lyngdåm og Sjødåm. Det er utrulegt at Sjukdom
og tunge Tankar skal hava Magt her. Denne ljose sterke
Blådagen skulde kunna drive Fenden. Og so gjeng Folk
og døyr av Tæring og vert galne av Hel-Rædsle. D'er
Uråd slikt. Eg trur ikkje på det.

Att og fram millom Koven og Kjøken driv eg med mitt
Morgonstell; er burtmed Vindaugo stundom og drikk Luft,
Luft som minner um kvit Vin; eller eg skvett burt-um
Borde og skriv litegrand; å, um ein kunde binde slik
ei Morgonstund med Bokstavar. Her er so lett og fint;
her er so lysande blått; eg skulde hoppe på Rim, eg
skulde danse på Vers; ja som hin Hauge-tekne
Stavangerskomakaren frå mi Barndoms Tid skulde eg "jubla,
jubla"! Lande ned-yvi ligg brunt og ungt, ringa inne av
Sjø og ljose Fjell; ei Viba krysser og Lerka kved; ikkje
sitja inne i Dag; ut med deg, Farr!

All Ting lìver og trivst. All Stad grønkar Åker og
Voll; det glitrar og blinkar frå Æar og Vòtn; Garborgs-
Åsen solkar seg god og trygg; ut, ut; ut og heim! I
Dag vil eg til Garborg.

Seinkvelds. 

 -- -- Det er Natti, men Dag likevel. Eg er trøytt
men kann ikkje sova. Lat meg rable ihop noko um det
som eg tenkte og såg.

Av Stad bar det i mjuk Luft og vaknande Vind; og
Soli steig og det vermdest. Smått um Senn somnar
Vinden av att. Eg latnar og roast og tek det i Mak.
Smått, smått! Godt godt -- kann det vera på Jæren
på ein Soldag. Og sjølve Heimen er det no som breider
seg ut fram fyri meg.

Ned um Tunheim og Tjensvoll ber det. So ut Tjensvollbakken.
Og yvi Tjensvollbekken og upp-i Risabakken
 -- vår, var. Rett sud av Heimegarden ligg han, med

SIDE: 145

sitt Lauvgjerde nedst av Hatle-Runnar og Osp. Prydt
seg hev han i Dag med sin venaste Blom: lìt-linn, fløyelsfin
Kusomar; han hev visst at det kom langframande.

Ålvor sig på meg. Stilt gjeng eg millom Runnar og
hjartevene Blomar og lette, bivrande Ospekronur og kjenner
meg att, kjenner meg att. Er for kvart Stìg meir
heime. Her var det gildt då me var småe å hente
Blomar og Bær. Og um Våren når me skar Pors. Og
sidan, når eg var med og slo um Sùmaren. Dette fine
sterke Vallhøye som dåma so godt og friskt, -- å, som
eg minnest det. Inn-yvi, på høgre Handi, hev eg "Grò-vene",
der me stundom skar Torv; og so Fóren; og
burtan- og ovanum den Garborg, som breider seg so
inderleg ven og grøn med Engir og Tre ned-yvi mot Sud
og Sol frå den trygge breide Åsen. Berre det var
Skog ut-yvi desse svarte Træo!

Denne kryddefriske Dåmen av Utslåtte-Voll gjev meg
Hùg på Gardsarbeid att. Gjev eg hadde ein Ljå. Tenk,
den som kunde vera med og slå i Sùmar! Og
vera med i Høye på knakande Høyvêrsdagar! Eg hugsar
so vel den Tidi eg var med. Det vert med ein Gong
so stutt sidan. Det må ha vori ifjor.

Eg finn meg ein Stein attunder ein Hatlerunne upp i
Bakken millom Mikkjelsbèrstuvur og Hønsebèrblom og
sèt meg. No sìt eg på Fedra Grunn. Rett fram fyri
meg ligg Fedraheimen.

Det må ha vori ifjor. Eg kann ikkje ha vori lengi
burte. Eg hugsar so vel all Ting. Det er so det lìvnar
og vaknar kvar eg skygner.

Slåtten var strid. Det var upp Klokka tri um Morgonen,
med' Doggi var god; og so slå so lengi det beit nokorlunde.
Til Klokka tie og so. Då var det "Matti" (Mat-Tid);
og so kvilde me. Og so ut att. Var det Høy-Vêr,
so gjekk det på Spreng. Men so var det og Sùmar.
Rett Sùmar hev eg ikkje havt sidan. Utan i Kolbotnen.
D'er Helvite og ingin Sùmar å liggje og sveite og
halv-svimre og slåst med Flugur og My som me gjer i Byen.

Træo: plur. av træ(d)e, n.: Bu-Veg åt Utmarkì. (Gjeng her
gjenom rett lange og breide Lyngmarkteigar.)

SIDE: 146

Ja Slåtten var gild, so strid han var. Fyrst slo me
Vodlabròde og Kvednhusmyri So Risabakkjen og Fóren.
Fóren var den seigaste; han var so stor. I turre Sùmrar
gjekk det godt; han var lett å slå um han var noko
tuvut. Men i våte År var det vrangt. Myrblautt og
ufysi var det all Stad; og Flaumar gjekk; den eine etter
den andre. Då låg Garborgs-Fórane som ein Sjø; og
Høye flaut av, eller vart utbløytt og utskjemt. Og Sand
og Grus dreiv inn-yvi Slåttune all Stad. No er dei åt
og grev beinare og djupare Rennur åt alt dette Vatne
som kjem rennande frå Bakkane i Sud og Aust, og som
dei gamle småe Fórane ikkje alltid greidde; når det er
gjort vert desse vide fine Fór-Slettune ned-under Garborgåsen
noko med det beste Dyrkningslande på Jæren. [fotnotemerke] 
 Frå Fóren glid Augo mine upp-etter Åsen med dei
vene grøne "Hagane" og Åkrane i Sud og Aust, og
Berghelleren op "Pigjen" øvst uppe. Midveges på Lag,
tett attunder Åshøgdi, og med den til Líve mot Hav-
Vindane frå Vest og Nordvest, ligg Garborgshusi.

Det er fem i alt.

Næst inn-åt Åsen, vestanum Vegen, ligg det som i
mi Tid var Husi ( ): Huset) åt Smeden, "Huso hans
Sven"; dei var dei største på Garborg. Og dei gildaste.
Dei var raudmåla og med høg kvitkalka Kjellarmur på
Nedsida; Tóka hadde brotne Gavlar i Nord og Sud, og
var tekt med fin blå Hellestein. No er Huse kvitmåla
og hev fengi Tak utan Gavlbròt og med vanleg Takstein,
so det er snaudt eg kjenner det att. Den store Smia
som låg ovanfor Heimehuse og den store Aplahagen stend
enno; men "Smeden på Garborg" er vel ikkje stort anna
no enn ei halvgløymd Segn; alt Handverk hev flutt til
Jønnvegsgardane.

Nordanfor "han Sven" og Aplahagen hans låg "Kyssebærhagen"
vår og tett nordanum den att dei gamle
Husi hans Ola, eller i mi Tid hans Tønes. Han Gamle-

Bròd (Bròt): brat Bakke. -- Líve: Ly. -- Tønnes = Antonius.
 -- Kyssebær: Kirsebær.

Fotnote: Fórane er uppdyrka no. Storfin Eng og Åker. 
(Merknad 1909.)

SIDE: 147

Ola lìvde elles eit godt Stykke upp i mi Tid; eg hugsar
soleis at han pota dei tvo Aplane i den vesle Hagen
utanfor Vindaugo våre; han var av dei gode gamle,
han Ola, og kunde mangt. Noko lenger ut ifrå Åsen
hadde me Husi hans Åsmund, like eins gamle; dei vart
sidan rìvne, og nye uppsette lenger nede og aust. Rett
sud av desse låg Husi hans Andriss.

Våre gamle Hus låg i Kirsebærhagen, millom Tønes
og Åsmund i Nord og Sven og Andriss i Sud; men han
Far, som søkte betre Líve, bygde noko lenger nede og
sud, austanum Vegen, rett imot Husi hans Sven; der er
det at eg er fødd og uppvaksin.

Men det var Husi hans Tønes eg mest kom til å
tenkje på der eg sat. Ein Sukk arbeidde seg fram;
Husi hans Tønes, dei siste av dei gamle Heimehusi på
Garborg, var ikkje til lenger.

Staselege var dei ikkje, desse gamle Husi, etter Måten
no. Men etter den gamle Måten var dei millom dei
gildaste. Og dei huglegaste og heimslegaste Husi var
dei på Garborg i mi Tid. Eg trur au, når eg skal
segja sant, at ymist av den Byggjemåten som i deira Tid
var i Brùk, kjem upp att, når Folk hev freista det nye
so lengi at dei ser kva som der vantar.

Lat meg skrive upp det eg hugsar um denne gamle
Byggjemåten! Du spring berre yvi det, du [fotnotemerke] .

Huse var lågt, og torvtekt; dermed fekk ikkje Vinden
noko Tak. Og det hev mykje på seg på Jæren. Bordklædningi
var reist og Vindaugo småe, med Rutune innsette
i Blyråmur. Grunnmuren nådde so vidt upp-yvi
Jordskorpa at Huse stod turt.

Ei Stogu med Kove og dertil Gang ("Entrée") og Kjøk
laut ofte greide seg; hjå Gardfolk kom gjerne "Buo" til.
Denne hev vel frå fyrsto vori eit Bur for seg sjølv, men
hev vorti flutt inn-åt Stogo og fest saman med den, på
Nordenden helst, til Lívd mot Vinden. Difor var det vel

Fotnote: Denne Byggjemåten er i Grunndragi svært lik Byggjemåten
på Færøyane, segjer Hulda. 
(Merknad 1904.)

SIDE: 148

au at me sette Heimehuse i Fleirtal ("Huso" ): Husi).
Bui vart for det fyrste verande Bu: Gøymestad for gjæve
Eignir, Klæde og dilikt; dertil vart ho Storstogu, Gjestestogu,
når det "kom Fremmane" som ein vilde gjera
Ære på. Gang og Kjøk vart liggjande imillom Stogo og
Bui; Kjøken inst. Inngangsdøri var på Vestsida; denne
var livd mot Regn og Storm med eit Utskot ("Byslag").

På båe Hus-Endane, eller då visst på den eine
(på den andre var ofte Løo bygd til), var det småe Tilbygningar,
"Skudar", som nådde upp i Høgd med Stogu-
Veggen og hadde Skåtak på tvert; dei tok au godt av
for Vinden. Var det tvo Skutar, brùka dei den på Nord-
Enden til Torv-Skut; den på Sudenden vart samanbygd
med Huse til Stogu-Kammers; svara for Bu òg, når so
måtte vera.

Inne i Stogo var Vindaugo på den vestre Langveggen;
Folk vilde snu åt Sjøen um dei so ikkje kunde sjå 'n
dessmeir, som her på Garborg. Ved den inste Tverveggen
stod Langborde, med Høgset-Enden inn-imot Langveggen
på Vindaug-Sida; veggfaste Benkir var det på
både Langvegg og Tvervegg; øvst på Langveggbenken
var Høgsæte. Borde nådde til um Lag midt på Tverveggen;
der var Dør inn til "Kammerse". Innan-um denne
Døri, ved Indreveggen, stod Umhengs-Sengi vyrdsleg og
breid; ned-ved Sengjefoten, millom den og Kove-Døri,
stod "Klokk'huse".

Kråi attanum Omnen var tilstellt åt dei gamle; Seng-
Rome deira var gjerne innbygt i Veggen der. Omnen
som var av Malm, einhøg og svær, var innfest i sjølve
Muren og hadde Ilegg utanfrå.

Uppi Rote (Lofte) noko framanum Omnen var Strytehole,
der Stryta med Kòla (Tran-Lampa) vart upphengd
um Vinterkveldane; der samla då Husfolke seg. Rokkane
gjekk; Mannfolki med Knivar og Sylar stelte med
sitt; einkvan frå Garden kom gjerne inn-um; Skreddar
eller Skomakar kunde vera i Huse, eller Skulen stundom;
det kunde koma eit Bygdemenneskje òg. Då hadde Huse
sine beste Samtalestundir; og dei gav meir Hyggje og

svara for:"gjøre Tjeneste som".

SIDE: 149

ofte meir Lærdom enn Kveldane no, då Mannen heng
yvi eit Blad, og Borni sìt og stirer i kvar-si Bok, og alle
tegjer og Lampa oser. Strytehòle var og i dei gamle
Stogune ein ikkje so galin Luftingsglugg.

Enno stend det her og der att Hus av desse gamle;
men dei minkar smått um Senn. Umskifte kom med
Pannesteinen. Husi auka på Høgdi då; det vart meir
Lofts-rom, og meir Kjellar-rom med. Billegare Glas hev
etterkvart gjort Vindaugo større. Alt dette er godt. Mindre
hev det auka med Hushyggja.

Mest alt Byggjefang hev dyrna; dermed vert det Rome
ein lyt spara på. Stogo og Bui minkar, helst Bui; og
Gang og Kjøk vert trengre etterkvart. Det vert då meir
innknìpi og mindre huglegt i Huse. Dertil vert det kaldare
um Vinteren og mindre svalt um Sùmaren med desse Panne-
Tòkune, som gjerne vil bråke stridt mykje au i all den
Vinden. At Huse jamvel stundom hev vorti "bordklædde"
med Pannestein, det er noko som vel snart vert avlagt.

No i det siste tek Bygningsskikken til å skifte på
nytt Lag. Det er vel frå "Bystykki" dei låner Mynsteri
no. Husi vert høgare, med serskilt hegreiste Pannesteins
Tòkur; Skutane kjem burt, og der dei fyrr lìvde vert
Glas innsette. Dette, og so den småe Timbra dei brùkar,
gjer Husi mindre varme. Med mindre Rom, og Romi
meir Vegg i Vegg -- Gang og Kjøk midt i Huse kjem
burt -- , vert Husi au meir trogbølte. Det hjelper noko
at det er mindre Inne-Arbeid no, og at Born og Ungdom
sìt meir bundne med Lesnaden sin, og soleis held seg
rolegare. Men endå kann den Tidi koma, då Folk ser
seg Bate i å lære av dei gamle att. Desse nye Husi
vert utette og dragfulle og lite vinter-varme; og det vil
gå som det gjeng so tidt: det gamle vel-røynde Grunnlage
vert teki upp-att og lempa til Rettes etter dei nye
Kravi som er komne upp; og då fyrst fær me det som
trengst: ein ny Heim på den gamle Grunnen. Då kann dei
koma til å hugse på Husi hans gamle Ola Garborg au.

ikkje so galin: "ikke så ueffen". -- líva: gjeva Líve (Ly)

SIDE: 150

Morgonen etter. 

 -- Eg gav meg i Veg nord yvi Fóren; den gamle Heimvegen
drog. Til Garborg bar det.

Eg kjende kvar Tuve, eg kjende kvart Strå, frå "Gròvene"
til den vesle Åi ("Fóren") heim-under Åsbròte.
Snart stod eg på den gamle Hellebrui, der eg hev lagt
etter meg so mangt eit Stìg, og køyrt so mangt eit drjugt
Høy-Lass. Vatne i Åi tirde og blenkte, klårt som fyrr;
og ei Aure-Kjøe skvatt fram og minnte meg um det rike
Småfisk-Live her i gamle Dagar. I det heile var der
Minningar kvar eg snudde meg. Nedan-um Brui var den
vesle Hýlen, der eg mest bleiv ein Gong; ovan-um den
er den vestra Auno, og lenger aust Kollehagen og Aunahagen
der eg i noko meir tilkomne År gjekk og rudde
Engi saman med "Veslemøy" og av henne vart førd inn
i Huldreheimen. Der er den Staden, og der er den;
der hende det den Gongen, og der det den Gongen ...

Men di meir eg minntest og minntest, di meir var det
som det kolna ikring meg. Det vakna Augo som såg
på meg. Framandslegt, underlegt såg dei på meg; er
det du? spurde dei. Er du til -- enno?

Smått og stilt ruslar eg upp den gamle Høyvegen vår.
Ser på Raunane fram-etter Gjerdi; dei gamle hev eldst.
Sùme er burtkomne. Men Friske og tankelause skyt nye
seg fram. Eg kjenner ikkje deim; og dei bryr seg ikkje
um meg.

Men dei lange høge Steingjerdi som stend her og gjæter
og stengjer og grensar av som dei alltid hev gjort, dei
kjenner meg att. Og eg kjenner deim; snart sagt kvar
Stein i deim er meg eit Minne. Og Hjulfari i Vegen, og
det høge Gjerde mot Auni hans Sven, og Mosen på
Steinane og Stråi der eg skal trå, alt er kjent; alt kjem
so innpå meg. Stend og ser på meg. Tek liksom til å
skýna meg. Stakkars Krok; vann du so mykje der ute
som du tenkte? -- spýrr dei. Og stirer, stirer på meg.

 -- No er eg heime. No er eg der eg er ifrå. Denne

Hýl: "dyb Kulp i en Elv". -- blíva: drukne. -- Aun (Audn):
"ubeboet Plads; Rydning". -- tilkomin: ikkje so reint ung
(litin) lenger.

SIDE: 151

Jordi hev født meg og ali meg. Kva skulde eg ut etter?
Her ligg Garden min. Som han låg då eg var her sist.
Noko i Ustand, noko ned-rìvin; Løo stend der med Utbygningar
og Tilbygningar som liksom ikkje er fullt ferduge;
Tune ligg som det låg, halvt i Røys; han som
bygde her hev slutta for snart; og eg var Skuld i at han
slutta. Men ... nåja. Skuld. Kva nyttar det å tala
um Skuld. Det er som det er no.

Forunderlegt, fæslegt, som Arbeide reint er liksom falli
ut av Hendane hans Far, desse sterke, knokute Hendane.
Han såg Garden glide ut or Ætti, og so vann han ikkje
meir. Kor han av alt sitt Hjarta hev bannlyst denne Tidi
som kom og døyvde Ættetanken og braut Samanhenge og
øydde Grunnlage for Heimelive vårt. Eg stanar; stend
og stirer; liver liksom upp-att Vonløysa hans. Ættetanken
er slokna. Det som var av Adel i oss døyr; no er det
berre Kaupmanns-Tid og Næringsdriving. Sogudåmen,
Skaldskapen yvi Bondelive, Adelen hjå Odelsmannen, er
burte. Odelsmennane gjev Herredomen frå seg. Dei
vert Skulemeistrar, Klokkarar, Embættsfolk, Tenarar og
Tenars Tenarar; me hev mist Magti til å halde oss sjølve
uppe. Ei Modløyse av eit serskilt Slag kom yvi meg;
det var hans Modløyse.

 -- Eg orkar ikkje gå inn på Garborg nett no. Eg
bøygjer av burt-um Løu-Borgi hans Sven, denne svære
Løu-Borgi som dei i mi Tid trudde Garden hadde fengi
Namne Garborg etter, men som ikkje ser fullt so staut
ut no, og kjem inn på Ålmannvegen burtved det gamle
Eplehuse. Den fylgjer eg ned-yvi, med eit gamalt Steingjerde
på kvar Side av meg. Det på Øvresida er elles
ikkje Gjerde; det er ein Mur innbygd i Bakken; Grasvollen
ovanfyri ligg høgare enn Muren. So kjem den
lange Heime-Åkeren hans Sven; og so ber det i bratt
Bakke upp mot Helleren: klåre blåe Berge som sting
seg fram igjenom Jordskorpa. Ovanfor den kjem Åsen
hans Sven med ymist Berg, og nordanfor den Åsen hans
Tønes med "Pigjen". Der var det at me "brende Jønsog"

Borg: høg Steinmur. -- Eplehus: lite Jordhus til å hava
Jordeple i.

SIDE: 152

fyrr. Og der hev alltid vori ein Leikestad for Ungdomen,
Mykje gild Leik hev gjengi der; men det siste eg minnest
kom det inn ymist som knapt var godt. Som då
dei gav seg til å "velte seg" der uppe, rulle seg Par um
Par ned yvi den bratte Åsbakken. Me Ungane stod og
såg på; eg hugsar eg undrast på den Leiken. Det var
ein Skomakar som hadde funni på dette, ein fin, gild ein
som hadde vori i Byen og lært, og no gjekk dyffelsklædd
og med Øyreringar og tala fint; "jog" for jau, sa han,
og "holla Kjeft" for halda Kjept, og "bygga" for byggja,
"Nabu" for Granne, "Sort" for Slag; "eg anteg'e" for
eg held fyre; "beløba seg til"; "behøva"; "huska" for
hugsa; "høra"; "tjena" for tena ; "spisa"; "ønska"; "se"
for sjå o. m. sl.; han tala halvt-um-halvt Gudsord. So
trudde då Folk denne Skomakaren godt, og var glade
med at han fylgde Ungdomen. Huff; huttetu. Dette
stakkars Folke.

Eit Par Ungdomar møtest eg med; segjer Goddag;
kjenner deim ikkje. Og endå høyrer dei Garden til. Det
ser eg; for dei gjeng kvardagsklædde. Nå. Que faire,
que dire? Me er framande på Heimegardane våre no,
me Odelsmennane i Norig.

Der tek Maulandsvegen av. Lat meg freista den.
Underlegt å vera so godt kjend og framand samstundes.
Upp-under Helleren der uppe hadde me Borni "Stove";
Murane er vel fallne no. Der ut i Træe er den store
Steinen. Og der utanfyri er dei Steindungane som vel
ein Gong hev vori Gravhaugar. Her på denne Vegen
var det at den gråe Fylja vår stokk; eg stod i Kjerra
og køyrde; ramla ut og slo meg i Svime på denne harde
Aurvegen; vakna og var like kry. Me er eit sterkt Folk;
i Romanane slær Folk seg ihel i slike Tilfelle. Her er
gamle Vodd'l. Det var vel helst åt meg at han Far
dyrka upp den; men det visste eg ikkje; eg var rædd og
rømde for "Skaudane". Den gamle Kvedna-vegin vår
tek av her; eg gjeng ut den.

Que faire, que dire: kva skal ein gjera eller segja. -- Stove:
Stogur. -- stokk, av støkke: skvette, "løbe ud". -- Vodd'l:
Vollen. -- Skaudane: (Barnemål for) Skòti (Mineskòt).

SIDE: 153

Ut på Vodlabròde finn eg ein Stein og sèt meg. Av
heile Vodd'l var dette Bròte det einaste som ikkje vart
uppdyrka; det var nok Kristindomen som kom i Vegen.
Her vaks mest ikkje anna enn Jonsok-Blom. Men endå
slo me Vodlabròde. Nedanfyri er Kvernhusmyri. Eller
Kvedn'ushajen. Der låg Kvernhuse med sine tvo Kvernar,
og Tùrkhuse. Eg var med der og turka og mól,
til dess eg greidde desse Arbeidi åleine. Mange rare
Draumar laga seg i Smågut-Hausen der nede, når Susen
og Surren gjekk av Kvednavatn og Kvednar og Tùsso
og Tùssehjule; ein Gong eg låg her og turka, laga eg
eit langt Dikt um Arabia. Dette Arabia var visst Fedraland
for meg då; eg kjende det frå Bøkar. Sogo um
Jakob og Sønine hans var vel den fyrste Romanen min.
Dertil hadde eg fengi Tak på eit Utval av Sogune i Tusund
og ei Natt; det låg eg og las i her i Turkhuse.
Tusund og ei Natt i Kvernhusmyri! -- No er det berre
so vidt ein ser kvar Kvednhuso hev stadi.

Utanfor Kvernhusmyri er Marki hans Andriss; der er
au Kverni hans. Lenger nede, i "Maulandshagen" vår,
er Kvernane hans Tønes og Åsmund. No skulde Kvernar
og Kvernhus vera fredelege Ting, der i det høgste ein
Nykk eller ein Fossekall kunde valde Uro ender og då.
Men i mi Tid spøkte det Sakførarar her ut-ikring Kvernadammane.
Me hadde Sak på Garborg um eit halvt
Kvernavatn i seks År. Mest heile Garden var med;
Tønes, Åsmund og Far på den eine Sida, Andriss åleine
på den andre.

Det var Møte etter Møte. På Tingi og heime; eit
Par av desse Møti, med Vidneførsle og Sverjing, hugsar
eg. Det galdt um ein Kverndam. Eller rettare um den
Å-Stemmen som førde Vatne inn i Dammen. Stemmen
hadde stadi der han stod i minnelaus Tid. Og hadde vori
bøtt når det turvtest. No hadde det turvst på nytt; og
so hadde dei bøtt han. Men han Andriss, som hadde sin
Stem og Dam nedanfyri, han fann at Grannane hadde
bøtt Stemmen for godt. So at no fekk han mindre Kvednavatn

Kvedn: Kvern. -- mól: malede (Mel). -- Tùssa: Turkegreide.
 -- Stem: "Dæmning".

SIDE: 154

enn han fyrr hadde havt. Men dette var i Strid
med 5 -- 11 -- 7 i Lovi, meinte'n Andriss. Og so stemnde
han Grannane.

Desse meinte at dei berre hadde nytta gamall Rett.
Stemmen hadde vori um Lag som no alltid, og heller
høgare. Når han Andriss ikkje kunde mala so lengi som
fyrr, so kom det av at han ikkje heldt sin eigin Stem i
Stand skikkeleg.

Vitne hadde dei på båe Sidur. Litande, ærlege Folk.
Dei som han Andriss kom med vitna imot oss; og dei
som me kom med vitna imot han Andriss. Det drog ut
og drog ut. Saki vart utsett og utsett; Sakførarar skifte.
Leide Sogur og Drøsur gjekk; Mistruir og Mistankar kom
upp; Grannelive på Garden vart skjemt og skipla. Domen,
som kom i 1859, gjekk ut på, at Tønes og Åsmund og
Far hadde bøtt Stemmen vel godt, og at dei no skulde
gjera eit Hol i Botnen på'n. Dertil skulde dei bøte 60
Dalar til 'n Andriss; denne skulde likevel hjelpe til med
Arbeide på Stem-Gluggen.

No er der ingin som mèl på Garborg lenger. Og heile
den store Saki um det halve Kvednavatne er i Riksarkive.

Rett som det er sìt eg og sturer yvi det at Vollen her,
med Kvernhushagen og alt, er fråskild Heimegarden. So
at denne no ikkje er stort meir enn Helvti so stor som
fyrr. Kva skulde det skilja meg, som ikkje hev noko med
Garden å gjera lenger? Men eg fær det ikkje frå meg.
Eg duger visst ikkje til å vera åleine i Dag. Heller til
Gards att og sjå å finne Kjenningar!

Av alle fem Garborgspartane er berre Garden hans
Tønes i Ætti enno. Og av dei halvhundrad Menneskje
som livde på Garborg i mine Dagar -- eg kann visst
trygt rekne tie Menneskje i kvart Hus jamt -- er der
berre tvo att. Det er han Sven Tøneson og Syster
hans, ho Anna.

Det er for sterkt Blodskifte, dette. For mykje Sjukdom
og Armodsdom hev det vori på Jæren i denne Mannsalderen.

SIDE: 155

Men det kjem seg att no. Me skal nok vinne
oss upp att.

Eg skundar meg gjenom Garden; vil innum hjå Sven
Tøneson fyrst; der er eg vel minst ukjend. Husi "mine"
stend som dei stod; men i Hagen ser eg berre ein av
dei tvo Aplane frå mi Tid. Med Hagen hans Sven er
det endå verre; dei mange vene Aplane som der stod
og blømde og bar so rikt kvart År, dei er burte alle.
Like til den gilde "Glaseple"-Apalen som narra meg til
å stela so ender og Gong. Minst kjenner eg meg att
nord-hjå han Tønes. Det høge nye Huse, som hev
vendt seg austyvi, i Staden for at det gamle vende vestyvi,
snur allting rundt for meg. Eg må snu meg sjølv
rundt, og glo att og fram, fyrr eg finn mine gamle
Innsiglings-Merke.

Men Eigaren, han Unge-Sven, kjenner eg att. Han er
sin same, med alle dei Åri han hev lagt på seg. På
sin greide godslege Måte tek han imot meg som me
skulde ha funnest igår sist. Og eg er heime i dei nye
Husi mest med same.

Mykje hjelpte det i so Måte, at eg inne i Stogo fann
att den gamle "Omnen hans Tønes"; den var meg reint
som ei Barndoms-Helsing. Ikkje var det gali alt det som
nytt var heller. Um Husi hadde snutt seg, so hadde dei
snutt seg rett: dei hadde fengi Utsyn, og det ei ven Utsyn.
Ikkje burt-i eit gamalt Steingjerde såg me no; me
såg til Fjells; der eg endå fekk augnefest Stogo mi eigjo.
Framfyri oss låg den høge vene Mossìge-Garden, der
Husi hans gamle Ingjebrett Mossige lyste kvite og gilde
midt i Bakken med si lange blanke Vindaug-Rad.

Me kom i Drøs um gamalt og nytt. Mangt og mykje
fekk eg Greide på som var umskift etter mi Tid; og eg
freista å finne meg til rettes i alt som var nytt, um det
no ikkje var etter mitt Hovud alltid. Sidan rusla han
Sven og eg ned-til han Ådne 'ans Eivind skulde vori,
eller til dei Husi som nok hev vori bygde åt meg frå
fyrste Tid.

So sìt eg då der på mi gamle Tuve.

Eit og anna er nytt for meg her med. Soleis Stogu-

SIDE: 156

Omnen; den kjenner eg ikkje att. Men snart finn eg
fram det eg kjenner, og læt då det andre vera for det
det er. Snart er eg so heime som ein kann vera i ein
burtkomin Barneheim.

Heilt kjenner ein seg vel aldri att, når det er so lengi
imillom. Ja i Grunnen vil alt hava skift. For meg var
serleg alt so uventande mykje mindre. Men so var det
no det same likevel. Det er berre ein sjølv som hev
vorti annarleis.

Der framanfor Omnen sat han Farfar fyrr, og saug på
ei Krittpipe som der sjeldan var noko i; der var det au
at eg lærde lesa. Burtved Benken, attunder Vindauga,
låg eg sidan på Kne og høyrde alle dei lange Bønine.
Ved det andre Vindauga, burtimot Bokhylla, stod han Far
um Sundagen og las Tekstane. Og her, inn-imot Sengi,
stod Vogga der den minste sov. Attmed den sat ho Mor
i Ryggstolen sin og høyrde Preika. Men att-um henne,
på ein Skammel eller mindre Stol, sat ho Stine, Syster
mi, og sov, so eg missunte henne hjarteleg. Å; heile
Barndomslive mitt kunde eg lìva upp-att her.

Kona i Huse, ho Anna, kjenner eg frå Barne-Åri;
ho er greid og beintfram som ho fyrr var, og minner meg
um so mykje gildt og gamalt. Mannen i Huse er ein
Skulekjenning; han var frå Grannekrinsen; eg hugsar 'n
godt. Det er ein stillfarande, roleg Mann, og han skal
ikkje vera sterk [fotnotemerke] ; men klok og greid er han, og me kjem
godt til Lags. Og her er alt ein ny Ungdom i Uppvokstr.
Eg tykkjest snart vera kjend med den au. Endå det er
den som mest minner meg um, at eg no berre er "Fremmane",
 -- ein Ferdakar på Gjesting i Heimehuse sitt.

Me sìt og røder, um gamle Dagar og um nyare. Meir
og meir kjem eg som i Draum; det vil ikkje rett hange
ihop for meg dette. Minne vaknar for meg i Krok og
Krå, ved Vegg og Stokk og på kvar den Tìle Fjøl;
gjekk eg ut i Kammerse der, fann eg visst den gamle
raudmåla Sengi mi enno. Og på dei pappdragne Veggine
i det vesle Kammerse hans Farfar fann eg vel au
dei Salmane eg der skreiv upp, og som eg meinte skulde

Fotnote: Døydde i Vår. 
(Merknad 1904.)

SIDE: 157

gjera meg til ein ny Kingo. Men dette at her hev vorti
so smått ... Var her ikkje større? Heile min lange
underlege Barndom, med dei mange Påfund og endelause
Draumar, um Kongerike og Keisardøme og Klokkarpostar
og Pavekronur og Diktarkransar og Lyktemannsljos og alt
som utrulegt var, -- kunde den få Rom her? Og det
godt Rom, ikkje rettare eg hugsar?

Ja Verdi er forunderleg.

 -- Dei bad meg ut i Buo, der Kaffi og Mat var sett
fram. Buo må vera større, tenkjer eg, og ser meg ikring
då eg kjem der ut. Den er endå mindre. Mykje
mindre. Kann det hange rett ihop. Det er meir ukjennelegt
au her enn inne. Skatoli til Far og Mor og Farbror
er burte, og Kistur og ein Kommode er komne i Staden;
på Veggine er ukjende Bilæte; og Golve er so urimeleg
trongt. Men då eg fær sett meg til Rettes og er komin
i Lag, so vert det no den gamla Buo likevel då. Og
der ut-i det vesle Bua-Kammerse, der var det han Farfar
låg Lik. Men her inne stod han Farbror ved Hyvlabenken
og arbeidde Kista. Den andre Kista ... den
arbeide han vel au her. Og mi; kor lengi kann det vara
fyrr han lyt til med den -- nåh.

Meir og meir kjem eg inn i alt dette som er mitt; og
denne uvedkomande framande Byfyren med det rare Namne
og alt hans Papper og Blekk, han glid unna for meg som
ein Skugge. Som eit Bilæte; noko som høyrer heime
millom dei andre Barnedraumane. Han Ådne 'ans Eivind
er det som sìt her og fær seg Mat, og snakkar med
'enna Anna 'ans Tønes og 'an Jens Lende ...

Og likevel er eg ein framand som høyrer og segjer
nokre velmeinte Ord og dermed må ut att. Dette "heime",
er det til Slutt anna enn ein Draum? Og denne "eg
sjølv", er det han Ådne 'ans Eivind med hans Barnedraumar,
eller er det den andre med hans Papper og
Blekk? -- 

 -- So kom den Stundi då eg laut takke for i Dag og
segja nytt Farvel til Barneheimen.

SIDE: 158

III.

Knudaheio 10. 9. 1900. 

Du Steinar!

Eg kjem nordantil denne Gongen. Frå Kolbotnen gjenom
Foldalen yvi Dovre og Lesja til Romsdalen, og derifrå
til Sogn; og so sør-yvi.

Det var ei Herreferd. Di meir ein ser av dette Lande,
di kautare vert ein for ein kann kalle det sitt. Eg veit
ikkje kva som er gildast: det byrge, breide, stormegtige
Upplande aust og nord, eller det urolege, mangeleis
skiftande Vestlande: stundom trongt, krapt, villt, og so
bråfagert, draumvent, stigande av Hav i den høge Luft
som eit blått, forvillande Æventyr. Og all Stad er der
noko nytt. Alltid er der noko du aldri hev sétt fyrr.
Nordvestlande såg eg fyrste Gongen no; det dåra meg
stundom reint. Draumtryllt stana eg meir enn ein Stad:
her var Bustad og Borg for ein norsk Konge! -- 

 -- No skal eg Landvegen aust-yvi att. Kor langt det
no vert. Eg freistar Vegar og Framkjømdir, ser du, vil
sjå um eg kann få det stuttare millom Gardane mine
enn det er. Og serleg um eg kann koma undan Turisten.
Men Norig er endelaust kvar ein kjem. Og meir og meir
turist-éti.

I Gårmorgo vakna eg i Stavanger. Mitt gamle Jerusalem.
Med Temple; og med Valberg-Tårne til Sion; og med
Breiavatne, som visst til sine Tidir var Betesda Dam.
Og med mykje rart som ikkje var frå Bibelen, som
Kongsgård, og Kongsgårdhagen, og Torjo, og Habnen
med Båtar og Skip, og Thesen, og Skansen, og Østervåg,
og Kjeringholmen, og Jorineholmen, og Spisskortero, og
tri Bokhandlarar, og han Hans Bø, og alt som gildt var.
Eg vart elles leid av Stavanger på Resten, og drøymde
um det som gildare var: Christiania. Med Ch. Sjå
Christiania og døy, knurra det i meg, um eg aldri so lite
trudde at eg skulde få sjå Kristiania. No hev eg sétt

Torjo: Torge. -- Thesen: kjend Kaupmann i mi Tid. -- 
Hans Bø: Kjenning og Skylding; der "loserte" me, når me var
i Byen.

SIDE: 159

det. Men eg døydde ikkje. Vart berre etterkvart meir
leid av Kristiania enn eg nokon Gong hadde vori av Stavanger.
So no kunde det høve seg rett godt å sjå Stavanger
att.

Byen hev grunnlagt seg sjølv, veit du.

På Olav Kyrre si Tid var han komin so langt at han
vert nemnd; og Sigurd Jorsalfar gjorde han til Bispestol
og bygde Domkyrkja. I Dansketidi bar det ned-yvi med
Stavanger som med alt; etter ei Folketeljing 1664 skal
Byen då ha havt berre 373 Borgarar. Denne Nedgangen
vart sidan nytta til Bate for Kristianssand, det daudfødde
Barne hans Kristian IV; både Bisp og Stiftamtmann og
Latinskule vart flutte dit; og noko etter vart sjølve "Stavangers
Kjøbstadsprivilegier" "allernådigst ophævede"; frå
1686 av skulde den fyrre Bispestaden vera "Ladested".

Dette siste viste seg snart å vera so oldenborgaruklokt,
at det 4 År etter allernådigst vart gjort um att; men
knappe Vilkår var det Stavanger fekk no. Og Armodi
voks. Fiskje minka av, og då like eins Handelen; nye
Næringsvegar kom ikkje upp; men Brand etter Brand
herja den vesle Trebyen. I 1711 hadde han i alt 184
Mann som svara Skatt; og Folketale heldt på med å
minke.

Sidan hev alt skift; Stavanger er heiltupp ein Storby
no mot det han då var. Det er ikkje Fiskje som hev
komi seg upp att; men Sjøferd og Handel og i seinare
År Verksdrift hev arbeidt seg fram; og no er Jønnvegen
komin attåt; berre sidan mi Tid hev Byen vaksi so, at
eg mange Stadir ikkje kjenner meg att lenger.

Det eg fyrst tenkte på var Breiavatne og Domkyrkja.
Og tenk, dei var til båe tvo. Breiavatne med. Det hadde
minka; og dei gamle rare Bergknausane på Austsida
var burte; Samtidi, d. e. Jønnvegen, hadde kravt sitt.
Som eg hev skrìvi um fyrr ein Gong, og det på Gudsord [fotnotemerke] .
Men det som Stavangerbladi ein Gong hadde klunka
på: at Breiavatne ("Bredevandet") skulde bli fyllt og
utjamna til Spantegang og Svingerom åt Byfolke, hadde

spanta: spadsere (stolteleg).

Fotnote: "Fra det mørke Fastland", Kr.ia 1863.

SIDE: 160

dei ikkje fengi fram, som vel var. Og Domkyrkja tek
seg betre ut enn fyrr. Ho er ikkje innebygd som i mi
Tid; og Korveggen er reinska for den fæle gamle Kalksmyrja.
Det fagre bilætprydde Kor-Glase som Gate-Ungane
fyrr brùka til Skjorteskivu når dei var ute og
kasta Stein, er sett istand att; Stavanger hev her gjort
eit Arbeid som det hev Ære av.

Eg stansa framfor Korveggen. Det liksom vakna i meg;
eg trur mest eg las ei Bøn. Der er i desse gamle Byggverk
ei Magt som me ikkje skýnar no. Det er som Æveheimen
sjølv gjenom deim stig fram; ein bøygjer seg når
ein ser deim. Hugmjuk og ålvorsfull gløymde eg alle
mine Kvardagstankar; og då Orga tok til å bruse,
hugsa eg at det var Sundag og gjekk inn.

Men eg kolna der inne. Det var "restaurera". Og
den gamle katolske Bispekyrkja var "restaurera" på
protestantiskt. På Stavanger-protestantiskt. Eg kjende
kje Kyrkja att. I mine Barndomsminne var ho so reint
annarleis. Glans som i Salomons Tempel; Gull og Fargar;
himilblått, blomsterkvitt, blodraudt; rare, lysande Bilæte;
Utskjeringar, barnsleg Draum: Andlit, Fuglar, Hjul, Skip;
Mystik frå Profetar og Openberring; ikkje rett teikna
visst; sùmt stygt kannhende; men Glans, Glede, Einfelde
var der; ikkje dette stive, myrkje; ikkje denne Synagoge-
Ånd. Eg fraus der eg sat. Berre svart, stavangerleg
Lutherdom. Og svarte protestantiske Kyrkjestolar. Kyrkjestolar
frå øvst til nedst. Dei vil sitja, dei lutherske.
På den grundige, dugelege Enden sin. Dei som bygde
Kyrkjur som denne hev meint, at framfyri Guds Åsyn
fekk ein Mannakrok takke til um han fekk liggje på
Kne; me vil sitja. Nå. Vårherre finn seg i det.

I katolske Land plar Kvende og gamle Folk hava småe
lette Utslagsstolar med seg åt Kyrkja når dei vil høyre
Preike. Men her er mest alt Preike; og Kyrkja må
hava sitt faste Stoleverk. Og då stavanger-lutherske
Preikur kann vara i Timevis, so lyt det til. Eg segjer
kje um det. Men i denne Domkyrkja frå Sigurd Jorsalfars
Tid ... nå; for meg vilde all denne Lutherdomen
ikkje høve.

SIDE: 161

Det vart spéla, songi, preika; eg var ikkje med. Er
det kje rart: ut-i Framandlandi kann ein stundom kjenne
seg meir heime enn i Heimlande. Dei stille store Kyrkjune
ned i desse ugudelege katolske Byane, Firenze, Rom
Neapel, jamvel Paris ... som ein der kann kvile, kjenne
seg rein, fri, lyft; liksom vigd; Verdi kjem burt; ein er
som i Fyrihalli til Himilrike. Men her skal ein sitja og
høyre på Utleggjingar av tysk Teologi og Dundringar
mot "Nutidens Vantro". Framandt, kaldt vert det i desse
Kyrkjune, jamvel um dei er frå Sigurds eller Olavs Tid.
Å, all denne Framanddomen! Alt bròti, sundrìvi, sundhavt;
alt Samanheng burte. Det er Tid mot Tid og Bròt
mot Bròt og framandt mot heimslegt alt fort; me norske
vert liksom meir og meir bygde ut or Lande.

Eg høyrde nokre kjende Ord um "Tidens nedbrydende
Tendenser". Å-ja; "nedbrydende Tendenser" er her nok
av. Eg reiste meg stilt og rusla. Då eg kom ut svinga
eg burt-um Kore att. Og der, utanfor Kyrkja, framfyri
det storfagre Byggverke der sjølve Steinen hev vorti
Ånd, i Solglansen frå Breiavatne, under Fuglekvitr frå
den vesle vene Parken, var eg meir i Kyrkja enn eg
hadde vori der inne.

So bar det på Lande. Vest-yvi; ut Madla-Vegen.

I Madla-Sokni hev eg au eit Grand Heime-Minne.

Fram-um Ledål, den storlagde fagre Herregarden til
Ætti Kielland fyrr, og fram-um fleire Gardar og Hagar
og Bystykke bar det ut igjenom, til dess eg frå Vegen
såg Garden Sanddal ved Stokka-Vatne.

Her var det Folke mitt budde då Garborg var selt.
Ho Mor styrde; sidan kom Bror Jon heim frå Austråt,
Jordbruksskulen, og hjelpte henne. Då det leid noko
lenger fram-på, gifte Jon seg med ei Gjente av Uelands-Ætti.
Ho var likso god til sitt Arbeid som han til sitt;
so tok han imot Garden, og det greidde seg godt her ute.
For me hev her på Vestlande havt Jordbruksskular som
ikkje berre lærde upp "Assistentar". Jon var elles ikkje

SIDE: 162

fullsterk; den kalde Nordvesten her ute vart'n for strid;
no hev han fengi seg ein Gard ved Skiensfjorden.

Heimen i Sanddal hadde lite Hjelp av oss andre åtte
Systkeni. Tvo av Brørane gjekk til Sjøs; der kom den
eine, han Eivind, burt; han bleiv i Spanskesjøen. Systrane
lærde å "brodere", eller gjekk på Lærarskule. Etterkvart
drog heile Flokken til Amerika so nær som han Jon
og eg; men burt frå Heimbygdi kom me alle.

Då eg i 1870 var ferdug på Lærarskulen vart eg
Skulemeistar ved Risør eit Bìl; der tok eg til å gjeva ut
noko som kalla seg Skuleblad. Og det var Skuleblad for
meg; eg tamde meg der upp til å skrive norskdanskt.
Eitt godt Minne hev eg likevel frå denne mi fyrste Bladmannstid:
eg fekk Torkell Mauland til å skrive norskt i
Blade. Då eg meir og meir skýna at eg ikkje dugde til
Skulemeistar, og då Blade mest såg ut til å kunna
greide seg, sagde eg upp Skulen og flutte hit til Sanddal;
der heldt eg fram med Blade, og meinte det skulde greide
både seg sjølv og meg til so lengi.

Ho Mor var snild. Trudde på meg og tok imot meg,
og var meg til Hjelp meir enn eg då rett forstod. Foreldre
lyt finne seg i slikt; det er mangt Ungdomen ikkje
skýnar eller ser fyrr han vert gamall. Ho Mor, saman
med eit Par andre gode Folk, var det au som hjelpte
meg, då eg fann at eg vilde prente Blade sjølv; på den
Måten meinte eg at eg skulde tena på det. I Lag med
ein ung Setjar frå Bergen, Isaksen, fekk eg i Stand eit
lite Prenteverk upp-på Lofte hennar Mor; og dette klara
seg utrulegt. Eg var Bladstyrar og Setjargut, Isaksen var
Setjar og Prentar; han var i det heile ein glup Kar.
Snart såg me likevel at det ikkje her på Sanddal var
"Framtid" for eit Prenteverk; me flutte då til Tveitstranda
("Tvedestrand") med det, då eg frå mi Seminarietid
visste, at den "Ladestaden" enno ikkje hadde slik
Kultur. Der er det enno; Eigar: Th. Eskildsen.

For meg vart det ikkje so greidt i Tveitstrand. Eg
skulde styre tvo Blad, Skuleblade mitt og dertil "Tvedestrandsposten";
Prenteverksgut laut eg au vera meir enn
fyrr; og det var ymist Natte-Arbeid. Verst var det dei

SIDE: 163

Kveldane då "Posten" skulde i Prenten. Då freista
eg stundom å bladstyre og setja samstundes. Setja ut
av Hovude, som me sagde. Det kunde greide seg med
Småting. Elles var det å gå frå Kassa til Skriveborde
og frå Skriveborde til Kassa att. Ut-etter Natti
kom Svevnen. Då laut eg stå og skrive. Men når
det leid på, sovna eg jamvel um eg stod. Felagen min
laut då dunke meg i Skolten so ender og Gong, til å
halde meg arbeidsfør.

Dette greidde seg eit Bìl. Men so laut me leige Arbeidshjelp.
Og den var dyr. Etterkvart kom me då etter
at det var eg som var for dyr. Prenteverke kunde føde
ein Prentar eller tvo, men ikkje nokon Bladstyrar. Enden
vart at Isaksen laut taka heile Greida. Eg for min Part
fekk fem Dalar av Kassa som etterkvart hadde vorti
heller utpint; med dei fem Dalane strauk eg til Oslo og
vilde "studere eller døy".

Eller få meg ei Lirekasse, og med den spéla meg
gjenom Verdi so langt som til Arabia. Der vilde eg
slå meg til, i ei Bergholu ved Sinai, og lìva av Bèr
og Geitemjølk. Og skrive Æventyr som dei i Tusund og
ei Natt.

Eg brydde meg ikkje serskilt um å studere, når sant
skal vera sagt. Minne um Postillane og Pontoppidan, og
um den syrgjelege Endelykten det hadde teki med 'n Far,
skræmde alle Prestetankar frå meg; og Embætte av anna
Slag lokka meg ikkje stort meir; sitja og føre Protokolar
hadde eg lite Hùg på. I det heile visste eg ikkje kva
eg vilde. Eg var komin upp-i ei rådlaus Ørske av Fritenkjing
og Draum-Romantik som eg ikkje lenger kann
greide ut; svært langt ifrå Tulleskap hev eg vel knapt
vori.

Det eg "tenkte på" var eitt av tvo: fara på Æventyr,
um det kunde laga seg so, eller taka Artium med non
og bli Diktar. Og lìva det ideale Studenterliv. Eller um
det kneip: finne meg ei Bergholu upp-ikring Byen ein
Stad, og so leggje meg inn der og svelte ihel.

Til Oslo kom eg. Gjekk der og tulla eit Bìl; "budde"
i Vaterland; livde på Vatn og Brød; skreiv litegrand i

SIDE: 164

Dagblade. Styraren der, H. E. Berner, seinare Borgarmeistar
i Oslo, var meg ein god Mann. Han retta og
strauk og stellte på Stykki mine so vidt dei vart lesande;
sette deim so i Bladkjellaren sin og gav meg "Honorar",
so vidt at eg med min Lìvemåte greidde meg. Men det
var so lite eg kunde skrive. Eg kunde og visste ingin
Ting. Serleg var eg ukjend i Kristiania, og hadde slett
ikkje Lag til å vera Bladfyk. Det såg reint svart ut.
Lire-Draumen dugde ikkje heller; kvar skulde eg få ein
Lirekasse ifrå? Og kóss skulde eg koma til Arabia,
når eg kunde korkje tysk eller arabisk Mål? Og denne
Bergholo; døy i Bergholu; Tull. Slikt gjekk ikkje so
fort; og fyrr eg visste Ord av, fann Politie meg og sette
meg på Fatik-Kassa. Eg hadde høge Tankar den Gongen
um Kristiania Politi.

Den som hjelpte meg til Rettes til Slutt var Peter
Hærem. Han var den mest hjarte-rike Mannen eg hev
kjent, og det vil alltid vera meg ei Sorg, at eg so lite
vart det han hadde venta og vona.

Han var frå min Lands-Kant. Stavangermann heilt ut.
I Trudomslive sitt hadde han Samanheng med den gamle
Hauge-Vekkjingi der burte. Folke trudde han på, Bonden
fyrst og fremst; og ikkje minst trudde han på Bonden
frå Vestlande. Meg visste han på ein Måte um;
hadde lagt Merke til det vesle Blade mitt og meinte eg
kunde koma til å føre ein sterk Penn. Han smilte då
eg sagde at eg var Fritenkjar; noko sers Vyrdnad for
Romantiken min hadde han vel ikkje heller. Det eg trong
um no var å arbeide, meinte han. Lære noko. Og då
eg var Fritenkjar, so eg ikkje kunde taka imot teologisk
Hjelp, so fekk me skìpa oss med eit Lån til so lengi.
So fekk det laga seg etterkvart som det kunde best.

Det laga seg som det kunde, um ikkje best nettupp.
Um Peter Hærem er det knapt anna leidt å fortelja enn
at han var altfor god i seg. Trui hans var mest vel sterk.
I "Bondestudentar" hev eg sett inn eit Par Sogur um
dette som han fortalde meg sjølv, men som eg sidan fekk
Greide på frå den andre Sida; det er vondt med slikt;

god i seg: godhjertet.

SIDE: 165

og ein skýnar at jamvel godt Folk ofte må misse Trui.
Meg med trudde Hærem for godt. Eg gjorde elles mitt
beste; og det var ei Tid då eg trudde det skulde laga
seg; Kierkegård drog meg ikkje lite. Men etter alt eg
no kann skýna gjekk det som det måtte gå.

Hausten 1873 kom eg på "Studenterfabriken", som
då, etter Heltbergs Tid, var styrd av cand. mag. Schou
Bruun, ein greid og dugande Kar; då var eg 23 1/2 År
gamall. Lirekassa og Arabia vart gløymde no. Eg var
komin so vidt til Års at eg laut tenkje på å verte
vaksin.

Høge Tankar hadde eg um den akademiske Borgarskapen;
og Tidi var knapp; "Fabrik-Studentane" var dessutan
lite velkomne på Høgskulen. Og strjuke vilde vera
leidt, serleg for ein gamall Fyr som lånte seg fram til
so høg ein Vyrdnad. Eg kann segja eg las ikkje lite i
desse tvo Åri. So kom Domedag. Og upp laut eg.
Aldri i mine Lìvedagar hev eg vori so rædd. Eg kunde
ingin Ting. Det var klårt som Blekk: eg gjekk til
Dunders.

Då alt var yvi, viste det seg at eg hadde klara meg
likevel. Men non fekk eg ikkje.

 -- -- Halvt burte i desse Minni var eg komin alt ut
til Madla mest; der låg Eksimoen, og Madla-Åsen med
grøne Gardar og kvite Hus heilt upp, men lengst nede
ved Fjorden Panneverke. Nå; er eg komin so langt,
so lat meg taka Hafrsfjord med, tenkte eg, og krabba
upp-i Marki og frampå ein Lyngbakke.

Blå og frisk blenkte Hafrsfjord i Soli. Utgangen til
Have ser ein ikkje; Fjorden er som eit stort Vatn; ingin
Skulde tru at det her var hendt noko stort. Han hev
kje noko Samanheng med det Norig som no er heller.

 -- Eg legg meg i Lynge og ser ut yvi Fjord og Land.
Tankar og Soguminne tek meg.

 -- -- Dette Norge no, det ligg inneklembt millom Sverig
og Danmark og høyrer politisk til det eine og literært

gå til Dunders: "gå ad Helvede til,"

SIDE: 166

til det andre; men i Vitskapen sin er det Underbruk
under Tyskland. Herrefolke hev tyske Namn og talar
provinsdanskt; Hovudstaden kallar seg etter ein dansk
Konge og ligg i Viki, som frå gamall Tid ofte gav seg
inn under danskt Herredøme.

Men det gamle Norig låg ved Vesthave og var vesteuropæiskt.

Trondheimen var Landsens Magt; og Allsherjarthinge
der hadde Rett til å kòra Landskongar. Men det fjordsprengde,
fjellbratte Vestlande avla Vikingar og Sjøkongar;
og Rikdom og Skaldskap og det høgste Åndsliv hadde
sin Heim der, serleg i dei Fylki som låg Vestheimen
nærast: Hordaland, Rogaland, Egdafylke.

Men på Austlande, hjå Breidbygd-Hovdingar, i Grannelage
til Sveavelde og Danavelde, vakna den norske Riks-
Tanken. Alt tidleg tok Ynglinga-Ætti til å leggje under
seg Land; Gudrød Veidekonge rådde frå Vingulmork og
Vestfold til Hadaland og Heidmarki; og Son hans, Halvdan
Svarte, som var fostra hjå Morfar sin på Agdir og
gift med ei Kongsdotter frå Sogn, rådde sistpå både
Sygnafylke og eit rett stort Rike austanfjells.

Hans Son att, Harald, vann endå lenger. Her i Hafrsfjord
slo han sitt største Slag: mot Hordar og Rygar og
Egdir og Telar og dertil ein Hjelpehèr frå dei norske
Riki i Irland og på Skotlandsøyane. Sistpå lagde han dei
norsk-skotske Øyane under seg; Norigs Rike, som sistpå
strekte seg frå Gautlandselvi og Kvitehavet til Grønlands-
Isane i Vest, var grunnlagt. Harald heldt seg på Gardane
sine i Hordaland og Rogaland; på Hauge ved Karmsunde
døydde han og vart hauglagd: tusund År etter fekk han
sin danske Minnestein.

Olav Haraldsson heitte den Kongen som fullførde Hårfagerverke;
i hans Sogu au er Hordaland og Rogaland
framme.

Her ved "Havfjorden", på Sudsida, på Garden Sola
(provinsdanskt "Sole") budde den megtuge Hersen Erling
Skjalgsson. Han var gift med Syster av Olav Trygvason
og rådde Lande frå Sognesjøen til Lidandisnes. Men
han vilde ikkje hava anna Tignarnamn enn Fedrane hans

SIDE: 167

hadde havt; og det var ein Byrgskap som Olav Trygvason
hev kunna skýna.

Men Kongsdotteri hadde Erling fengi for å byte Tru.
Og det hev han funni å vera ein god Handel. Dei
gamle Gudane hev han som andre Storfolk vori ferdug
med; og den nye Guden var rimeleg: kravde ikkje stort
anna enn Dåp og nokre Bønir. Ja og so skulde ein
kvile um Sundagen. Og eta Fisk um Fredagen. Men so
var det ikkje verre: braut ein desse Bòdi, eller kom ein
elles til å misfara seg, so lét den nye Guden seg sone
med ei lempeleg Bot. So at kunde ein bli Vèrbror med
ein Konge for so lite, so var det visst ikkje noko å
prute på.

Sidan var Erling trugin Kongsmann. Ved Svolder fekk
han ikkje vera med. Men han heldt seg sidan ifrå Eirik
Jarl, som hadde vori med Danakongen og Sveakongen i
Sviksverke mot Olav Trygvason.

Men Svein Jarl, Bror til Eirik, samde han seg, og fekk
Son sin gift med Dotter hans. Og då Olav Haraldsson
tok til med sin Kongsstrid, stod Erling på Jarlesida
mot Olav.

Sidan døydde Svein Jarl. Då møttest Erling med den
nye Kongen på Kvitsøy her nord i Buknafjorden. Han
fann Haraldssonen mindre raust enn Trygvasonen, og det
såg i Fyrstningi ymist ut. Det vart likevel til det, at
Erling gjorde som Frendar og Venir vilde: lét Kongen
råde og vart Lendermannen hans.

Men Erling var ikkje nøgd med Semja og brydde seg
kje um ho; fór i alle Måtar fram som han fyrr hadde
gjort. Kongen freista å aga han; gav mill. a. ein Trimenningen
hans, Åslak Fitjaskalle frå Sunnhordland,
store Veitslur og bad han stengje litegrand for den romfreke
Rygjakongen. Men Åslak kom ingin Veg med
dette; fann det sistpå best å berge seg åt Kongshirdi.

Seigare for Erling å dragast med vart Trælesonen Tore
Sel, som Olav hadde sett til Årmann på Agvaldsnes
på Karmøy. Og so kom Hendingane med Åsbjørn Selsbane;
dei øydde det som enno var att av Freden millom
Kong Olav og Erling. Enden vart at dei kom i Slag med

SIDE: 168

kvarandre her nordanum Tungenese -- berre på Lognvetne
kunde dei halde Sjøslag i dei Tidir -- ; Olav hadde
stellt seg sløgt og vann. Og han baud Fred; vilde gjerne
hava Fred. Hadde fengi sjølve Knut den megtuge å
dragast med, so no kunde Rygjakongen vera serskilt god
å hava på si Side. Og Erling tok imot Tilbòde. Men
der var noko småvori hjå Olav Haraldsson som no braut
seg fram; han "merkte Drottins-Svikaren" i Andlite med
Økseggi. Då fekk Åslak Fitjaskalle Mod til å hugse
det vesle som han hadde ubytt med Erling Skjalgsson;
han fór fram og kløyvde Hovude hans attanfrå; hogg
dermed "Norig av Olavs Hand". For Olav var dette
Løn som fortent; for Norig var det ille. Men Norig lyt
finne seg i kva-som-helst. -- 

 -- -- Erling høyrde til den gamle Tidi. Og den heldt
han uppe i Rogaland so lengi han kunde. Det ser me
no at han hadde mange gode Grunnar til; den Tidi som
kalla seg ny, og som vart nyare og nyare alt til i Dag,
 -- meir og meir vondt fær den på Samvìte sitt.

Den Tidi som Erling høyrde til heldt Trældomen uppe;
det er sant. Men ho var endå ei god Tid mot denne
kristelege, då dei rike slit sine Arbeidarar ut og sidan
læt deim gå Fatigkassa eller Fenden i Vald.

Trælane hans Erling hadde det betre. Rimelege Vilkår
hadde dei i sitt Trælestand; og vilde dei vinne Fridom,
so hjelpte Erling deim til det med.

Kvar Træl på Sola hadde sitt visse Dagsyrkje, og var
fri når han var ferdug med det. Ein Jordteig fekk han
til å dyrke sjølv i sine Fristundir; det han der avla
kunde han selja; og dei Innkomune han soleis fekk kunde
han brùka til å kaupe seg fri for. Erling kravde ikkje
større Løysingssum enn at mange vann seg frie på eit
År eller tvo; og siden hjelpte Erling deim i Veg som
han best kunde. Og Fridom då var noko anna enn det
som heiter Fridom for Småfolk no; korkje for Stat eller
Bank turvte dei træle. Men dei som ikkje brydde seg
um Fridom, dei arbeidde på Sola og livde trygt og rolegt
all si Tid.

Lognvetne: smult Vatn.

SIDE: 169

Når kjem vårt kristelege Kultursamfund so langt? -- 
I det store Kulturlande Amerika stend det soleis til no, [fotnotemerke] 
at fatigt Folk som enno hev Ære i Live, dei søkjer hin
Vegen helst: sèl seg friviljugt til Trælar, berre dei på
den Måten kann få Klæde og Mat, i Chikago er det
kvart År store frivuljuge Træle-Auksjonar ...

 -- Nåh! Eg flaug upp og gav meg i Veg att. Ikkje
Samfundstankar på ein Godvêrsdag ...

Att-ende gjekk eg ein annan Veg. Og kom då so
langt nord-yvi at eg såg Missjonsskulen.

Andre Minne kom upp. Minne frå den Tidi då eg
gjekk heim-på Garborg og las "Missjonstidende". Då
hadde eg Greide på mangt: på Missjons-Barnsengir og
på Missjons-Verkefingrar; og eg visste, um Broder Pedersen
hadde vorti våt på Føtane no sist dei flutte, eller
um Fru Broder Pedersen hadde havt Tannverk i seinare
Tid. Men oftast tenkte eg på alle dei Pengane me sende
til Sululand År etter År og soleis slapp å drikke upp.

På Resten hugsa eg, at eg sjølv hadde noko å
takke Sulumissjonen fyri. Hadde me ikkje havt den, so
hadde aldri eg fengi sétt Moses.

Ja for eg hev sétt Moses. Det er visst meir enn du kann segja.

Ja tenk Moses, du! Tenk han kom her til Stavanger.
Og budde på Missjonsskulen. Og vart dregin ikring og
vist fram på Møte og Missjonsmiddagar all Stad. Eg veit
ikkje um han lika det. Men han var den einaste Sjæli
som Sulumissjonen hadde frelst; Moses var sjølve den
norsk-suluske Kyrkja. Det var då rimelegt nok at dei
som hadde frelst Moses vilde sjå 'n.

Eg hadde ikkje vori med og frelst Moses; men eg fekk
sjå 'n likevel. På Sandnes-Strandi; upp-i ein Gigg
som stod der og venta; det hadde vel nettupp vori Missjonsmøte.
Han var ikkje verst svart. Snarare var han brun; um
Lag som brend Kaffi. Men det var visst ikkje berre
Kaffi-Lìten som gjorde at Kvinnfolki såg so på'n. Ikkje
trur eg det var dei fine kvite engelske Sùmarklædi heller;
 -- ja for Moses gjekk klædd no. Han var i det heile

Fotnote: ): i Slutten av 80-Åri.

SIDE: 170

kristin utanpå som me alle andre, um han no alltid var finare
klædd enn me, og langt-ifrå såg so syndetyngd ut som
ein frelst Jærbu. Nei; det som drog so mange Augo, og
serleg Kvende-Augo, det var vel det at Moses var ein
staut Kar. Storstaut; høg og rak og mjuk og lett -- eit
Grand holdig, lat gå, no då han livde so godt -- ; ei
rein Cirkuskjempe var han.

Og snild såg han ut; Andlite lyste og lo og heiltupp
glein under den ljosgråe Flosshatten. Mest gådde eg
Nosi, den breide blanke Nosi; og so Munnen, lippemykin
og mjuk, med blåkvite Tennar som lyste. Å, all denne
heite Kraft! Afrikanskt stråla dei brunblanke Augo; og
dei rulla og glima og glodde, mest etter desse unge norske
Kvendi som stod her og såg på 'n; for hans Augo hev
dei vel vori noko kaldbleike; d'er eit Spursmål um han
hadde kunna styre seg so godt, um han hadde vori millom
sine eigne solvarme Sulukvende.

Men Gjentune såg på Moses med so blanke Augo at
eg tenkte: dei tok 'n gjerne, um dei fekk 'n! Men so
hugsa eg at der var Fleirgifte i Sululand. På Lag som
i det gamle Testamente. Og det vilde visst ikkje våre
Gjentur finne seg i. No var nok Moses komin inn i det
nye Testamente; men han kunde falle, liksom David;
so det var ikkje trygt. Elles ... eg kom til å hugse
noko som han Mikkal Grøteim hadde sagt, han den Raringen
som i gamle Dagar stundom vanka hjå oss, og
hadde sine Tankar um all Ting: det er Fleirgifte her likso
godt som i Jødeland, sa han. Dei rike hev likso mange
Kònur som David og Salomon; det er berre det at dei
fer meir dult med det, -- sa han Mikkal Grøteim. Men
slikt kunde no ikkje vera sant. For dei rike vilde vel
ikkje koma i Helvite dei meir enn andre?

So brun og forlìvande som Moses sat der i Giggen sin
kunde han vel elles ha vorti speleg nok for mange av
desse kristelege Systrane; men so kom Impress-hm,
Broderen; og avstad rulla Giggen.

Eg kann kje tru anna enn at eg letta på Luva då
Moses drog; den sululutherske Kyrkja var vyrdeleg nok,

lippemykin: med digre Lippur.

SIDE: 171

skulde eg tru, um ho berre var Moses. Ikkje nok med
at ho hadde sin eigin Bisp; ho var rik: hadde Innkomur
i hundrad-tusundvis av vårt arme norske Vestland.

Ein Ting må serleg me norske takke Sulumissjonen
fyri: han driv Målstræv. Ikkje noko suludanskt, eller
dansksuluskt; ærlegt, greidt Sulumålstræv. Sjølve Hans
Høgvyrdnad Bispen hev lært seg Sulumål. Han hev
ikkje trutt at Gudsord var for fint for eit udyrka Folkemål
i Sør-Afrika. Og endå hev Sulumåle ikkje so
mykje som eit Ord for "Gud".

 -- Det vert nok ikkje gjort so mykje Ære på vårt
Folkemål!

Stavanger er ein norsk By. Og kunde bli ein norsk
Fyrigangsby, um han vart deretter styrd. Men han er
styrd som Norig elles, og vert då på sin Måte ein
Knodeby. Med eit Knot som er ikkje so lite løje stundom;
dei fann på mangt, når dei skulde vera fine, dei gamle
Stavanger-Skiprane og Kjøbmen'nne.

Ved Middagsborde igår var eg elles upp-i so mykje
Målrøre at eg laut minnast både Babel og den fyrste
Kvitsunnhelgi. Men so var det no au ei Sambordsmåltid
 -- nåh, table d'hôte på norskt -- på ein av dei store
Gjestegardane.

Eg kann ikkje noko vidare med sams Bordsetningar av
Framandfolk; stengde meg då av i meg sjølv og dreiv
på med det som kom meg ved: Maten. Men Øyro kunde
eg ikkje stengje.

Det strile-tyskdanske frå Bergen var som vanleg det
høgmæltaste. So kom grautut brumlande Handelsfararnorskdansk
frå Austlande, og Halvmål og Blandingsmål
av andre norske Slag. Stavangermåle tok seg for mine
Øyro best ut i denne Målvilla.

Eg meiner det fine Stavangermåle. Dei fine Sørvestlands
Bymåli er i det heile det likaste me hev av dette
Slage; for dei er då noko-so-nær danske enno. Det
norskdanske eller norsk-svenskdanske serleg i Austlandsbyane
er verst; di verre Blandingsmål di simplare, veit

løje: løgje; løglegt.

SIDE: 172

me. Men so skulde vel dei au fyrst bli leide av seg
sjølve og folke, d. e. norske, på seg?

Det rette Stavangermåle er Ryfylkemål og Jærbumål,
smått tiljamna og tildanska og dertil uppmengt med eitt
og anna serskilt: Sjømanns-villtyskt og Stavanger-villnorskt,
Formir som ikkje synest hava nokon annan Grunn enn
den at Rygen, når han kom til Byn, tótte han laut tala
noko annarleis enn dei tala heime. Gjenom Storfolk-Bymåle
vart so dette Folke-Bymåle danska på etterkvart.
No i seinare Tid gjeng det visst snøggare med dette. I
Staden for det gode norske ka høyrer ein soleis no ofte
"vah", eit Ord som i norske munnar ikkje alltid tek seg
ut; det vil so lett minne um Hundegøying. Kannhende
noko for di det vert so urimeleg ofte brùka. Samrøda vil
ofte gange smått millom Stavangerfolk no, og serleg millom
Stavangerfolk og Landsfolk; d'er tidt so dei samtalande
liksom er rædde ho kunde dovne burt. So tøygjer
dei då på ho det beste dei kann; og det gjeng med
vah, vah, va-a i Einingi. På den Måten fær dei kvar
Setning og kvart Ord teki upp att, og upp att; og Røda
kann vara rett lengi, um dei hev heller lite å tala um.
Denne Va-ingi kann vel elles au berre vera ein Uskikk
som fylgjer med, når Folk skal øve seg i å knote.

Ja det vert knota meir i Stavanger enn fyrr; kannhende
er det Smitte frå Bergen. For Bergen fiffar på seg
no, då det snart skal verte "Forstad til Kristjanja"; og
Stavanger kann du vìta vil ikkje vera ringare enn Bergen.
Og då visst slettikkje norskare! -- for Stavanger ventar
òg å bli Forstad til Kristiania snart. Den nye "Søsygebane"
til Flekkefjord, som vart bròtin tvers gjenom svarte
Fjelle å kalla for, so at ein av Bygmeistrane skal ha
sagt at det vilde bli mykje billegare å køyre kvar sjøsjuk
Eimbåtsfarar frå Flekkefjord til Eikersund på firehjuls
Vogn, -- denne Bana vil snart vera ferdug. Og
sidan er det berre dei Småstubbane frametter Havstrendar
og Fjordstrendar til Skien -- den norske Jønnvegen hev
til serskild Fyrilogu å kapplaupe med Eimbåtane, veit
du -- ; dermed vil Stavanger vera Forstad so vel som

Fyrilogu: noko fyrilagt; ei "Uppgåve".

SIDE: 173

Bergen, og kann då segja vah likso flust som det. Det
bør då taka til å øve seg, det au; va -- a?

 -- Dersom då ikkje Stavanger finn på at det heller
vil vera vår fyrste norske By?

Etter Kaffien tok eg ut La(de)gårdsvegen, Byvegen
vår i mi Tid.

Minne lìvna for meg her med. Å, som Småguten
sat burtdrøymd og himilfarin på Kjerrelasse sitt, når me
kom so langt som hit, eller berre so langt at eg såg
Hetlandskyrkja! Aldri nokon Stad vert Jønnvegen so heilt
ut Kaupmanns-Tid for meg som her ved Porten til Gudsrike
mitt frå Barneåri.

Eg stanar og snur meg. Ser inn-yvi att. Det sviv
noko av den gamle Høgtid yvi Domkyrkje-Tårni enno.
Men Draumen er sprengd. Jønnvegen bryt seg inn i
Heilagdomen med sin Murstein og sitt Bråk; og alt det
gåtefulle som gøymt og halvgøymt låg her og glytte
fram att-under gamle Lundar og Berg, er avvyrdt eller
burte. Sjølve Domkyrkja er nækt. Vel mykje. Og Samtidi
hev sett sin Jønnveg og Kvardag midt upp-imot ho,
so Høkerdåmen er all Stad kjennande. Jønnvegen ands
Andlit med Domkyrkja, det er eit Tankebilæte av dei
sterkaste, ein Dom: den skillings-trælande Dvergen mot
den stort tenkjande og høgt drøymande Kjempa. All
Vyrdnad for Eim og Hjul. Men gjev det ikkje vert altfor
lengi fyrr den Tid kjem, som denne Gognverk-Alderen vel
på sin Måte skal fyribu!

Eg snur meg og gjeng i Veg att. Farvel, du gamle
St. Svithuns Kyrkje! Um det ikkje er att stort meir enn
Utsida av deg no, og ikkje alt av den heller, og um det
yler og bråkar ikring deg aldri so mykje med Eimpipur
og Handelsståk, du er det me enno hev att av stor Tid;
gjev du må stå i Fred heretter, for Herjingar som for
Restaurasjonar! -- 

 -- Snart skimtar eg Gandsfjorden. Og på Innsida
av den Li-Fjelle, som stengjer for Riskakvervo, der eg i

nækt: "blottet". -- ands Andlit: "Ansigt til Ansigt".

SIDE: 174

15 -- 16-Års Alderen var Skulemeistar, Barn og Barnfostrar
i eitt.

Elles hadde eg det godt der. Rike mitt var stort;
frå og med Riskakvervo tøygde det seg nord-gjenom
Stavangerfjorden frå Holme til Holme alt nord til Omøy,
der eg hev Minne som ikkje vert gløymde so snart. Men
frå Riskakvervo hev eg au Minne. Det var "fast"
Skule der, med leigd Skulestogu på Haualand; men
Skulestogo var den Kvardagsstogo der Heimefolke heldt
seg, so den vanlege Fastskule-Kalden kjende eg ikkje
noko til. Det var der, eg skreiv mitt fyrste store "dramatiske
Digt" på Vers, -- etter "Brand", skýnar du.
Det einaste eg hugsar er Titelen: "Syner i Skodd". Um
der var Synir veit eg ikkje. Men Skodd var der, det
veit eg. Eit anna Femvendingsspél på Vers gjorde eg
etter "Peer Gynt" med; det hev eg jamvel gløymt Namne
på. Han hev ført eit hardt Velde i Norig den Gongen,
Ibsen.

 -- Eg kjem til Helevåg (Mauland trur me skal skrive
Hìlevåg), det venaste eg i Bardomen visste. Dei skriv
det "Hillevåg" på fint. Men Hill er på norskt noko
som eg ikkje her bryr meg um å draga fram.

Å du Hìlevåg som ein Gong var Paradis utanfor
Sions-Porten! Fager er du enno; men du er ikkje det
du var. Vegen er umlagd; Jønnvegen innsprengd; Skoglidi
upp-rìvi; Hagen skjemd. Framfus og vyrdlaus bryt
Jønnvegen seg inn; sùme Stadir ser ein ende ut i
Fjorden.

Ikkje klaga. Det fagre er ryrt; serleg kvervi er det
her i Lande. Det meste av Hìlevåg er elles att enno.
Glansen er av; det er nok so. Men dei driv kannhende
Hìlevåg med større Vinning no enn dei gjorde i mi Tid.

Og Gud vere Lov: um vent kverv, so kjem vent att.
No fær eg snart sjå Skogplantingane på Hinna ...
rekk eg Toge på Hinna, tru? Ja; det er god Tid, -- 
som vel er. For Stykke frå Stavanger til Hinna plar
vera det verste på Bana; her kann eg mest vera viss

ryr: kortvarig: forgjængelig. -- kvervin: ustadig; uvarig;
svindende.

SIDE: 175

på å bli seigpint med Stavanger-Knod; lat meg halde
meg på Landvegen so lengi eg kann; der er eg fri, og
hev dertil Lag med eit og anna Barndomsminne.

Men agte Tidi! -- 

 -- Agte Tidi, ja. Det er au noko me Bøndar må
lære. Og Jønnvegen vil lære oss det; dermed vert han
ikkje for dyr, um han kosta aldri so mykje.

Ein rar Skikk, den gamle: ein skulde vera seint
ute, når det galdt Lag eller Gjesting. Det var ikkje
Folkeskikk å koma snart, eller koma plent; for det fyrste
skulde ein ikkje sjå altfor lagkjær ut; og for det andre
skulde ein gjeva Vertsfolke god Tid til å stelle seg.
Dette siste hadde, og hev vel enno, si gode Meining.

Men no, då Minuttvisaren på Klokka rår, og Folke
meir og meir må agte si Tid, no vert det annarleis.
Når eg tenkjer på mine fyrste By-År, og kor lite eg
skýna dette, skjemmest eg. Skulde eg ut ein Gong, til
Middags eller Kvelds, trudde eg det var Folkeskikk å
lata Folk vente. Men Vertsfolke hadde Maten ferdug; og
Gjestine kom til den Tidi som var sett; berre denne eine,
denne Vestlendingen, kom ikkje. Folk var snilde; tøygde
seg so langt dei kunde; det var kje sagt det var mi Skuld;
det kunde vera komi noko i Vegen; no kom eg trast,
eller sende Bòd; -- nei. Det kom ikkje noko Bòd; og
eg kom ikkje heller. Til Slutt kunde dei kje vente lenger;
Maten vart kald; dei gjekk til Bords og gløymde både
meg og den Uhugnaden eg hadde vori Skuld i. Men då
 -- klingelingeling! -- då kom eg. Og so vart det ny
Stans. Helsing o. s. fr. Huff. Det er fælt å hugse
sovori. Men slike gamle Vanar og Tenkjemåtar kann
sitja forunderleg fast.

Når me skulde ut og ferdast elles var det på ein
annan Måte; men me skulde taka det med Tòl då au.
Ikkje hava Hast; det sat ingjo Kjering fast; og den som
hasta, han gløymde for mykje. So gjekk ein då der og
Sumla. Og kom sjeldan avstad fyr i seinaste Lage.

Denne Måten høver mindre og mindre no. Vera gløgg
um Tidi er noko av det ein fyrst må lære. Det hev
ikkje minst eg fengi finne; og den Skjemtesogo eg ein

SIDE: 176

Gong skreiv um å vera "for seint ute", den er ålvorsam
i Grunnen. Mykje slik Tankeløyse hev me å vinne
yvi, me norske; agte Tidi og halde Ord, det er tvo Ting
som må til, um me skal kunna lìva folkelegt.

 -- Au; er Klokka so mange? Enno er eg Bonde; i
Veg, i Veg! Og denne vene Ung-Skogen som eg so lite
fekk sjå på; og Hinna-Marki, der eg ei Natt var med
og gjætte Ku-Drifti hans Farbror; -- i Veg, i Veg! -- 
Endeleg. Eg nådde Tramen just som Ferdi skulde gå.
Eit tomt Róm var der; det krabba eg upp-i. Og hui -- i!
av Stad bar det.

På vinstre Handi, i Aust, hev eg Gandsfjorden og
Fjelli. På den andre Sida er det halvt um halvt Fjell-
Land der med; og der er Gausel-Skogen. Stakkar; mest
heilt øydelagd no [fotnotemerke] . Og ikkje lenger sidan enn i mi Barndoms
Tid gjekk det Segnir um Skogrøvarar i Gausel-
Skogen!

Upp og ned; att og fram. Skogen gjeng, Bana kjem
... tenk; her sìt eg og køyrer med "Jæderbanen".

Eg hugsar vel den Kvelden på Garborg, då han Far
kom heim og fortalde at me skulde få Jennbane på
Jæren. Me undrast. Jennbane; kva tru det var. Eg
hadde lesi um Jennbane i Bladi. "Jernbanen gik," stod
der. Eg hadde grùna mykje på kva ein "Jernbane som
gik" var. Her på Jæren hadde me Aur-Banar. Men dei
gjekk nok ikkje. Det skulde vera snodigt å sjå ein
som "gik".

Millom deim som arbeidde For Jønnvegen høyrde me serskilt
Amtmannen nemnd, Morgenstierne. Det var
Uppteljingsstadir både her og der; og dei tok upp Tal
yvi Ferdsle og Førsle og altslag. Og Folk rødde og Bladi
skreiv. Han skulde verte so gagnleg, denne Vegen. Men
Jærbuen smålo. Skulde ein Jønnveg hava noko her å
gjera? Me hadde kje meir te føra her enn at Øygjene
og Bådane greidde det svært godt. Nei; det var nok
Sjøen som kom til å leggja Jennbane på Jæren, um so
var. Dei var so rædde Sjøen, Storkarane. Dei fekk

Aurbane: Grus-tak.

Fotnote: Kjem seg att. 
(Merknad 1909.)

SIDE: 177

sjøvondt um her var aldri so stilt. Og sjøvondt i tie
Timar, det leitte på ein By-stakkar det. Og helst på
Kvinnfolki. No rådde Bykvendi Bymennane; men Bymennane
og Embættsmennane rådde Bonden. Og so
kunde det vel hende me fekk Bane likevel, um det aldri
so mykje var te kasta Pengane på Mittingjo. Men so
fekk denne Bana heite Sjøvondt-Bana au, då.

Sjøvondtbana kom. Og ho hev enno sine tydelege
Sjøvondt-Merke. Kvar Dag stend Middags-Ferdi i Eikersund
og Stavanger og biar på Båten i upp-til halvannan
Time, um det skulde vera Sjøvondt-Kruslingar der
som heller vilde taka Landvegen. Det er utrulegt, at ein
Stat kann hava so mykje Hjartelag.

Det vart elles Hjelp i Jønnvegen til andre Ting med.
Soleis ól han upp heile Små-"Byar" på Jønnvegs-Gardane,
serleg på Bryne ("Time") og Nærbø; med deim kom det
ikkje minst Landhandel i Gang.

Og smått um Senn hev Bana lòti hjelpt fram Gagnsarbeid
med. Soleis litegrand Verksdrift, som Ullvareverke
på Bryne. Og sjølve Bonden hev lært å gjera
seg Gagn av Sjøvondtbana. Ei Mjølkedrift er i Uppgang
som Jønnvegen hev Æra for. På andre Måtar vert han
au til Hjelp for Jordbruke. Vel er norske Jønnvegar fine.
Og her vert det mill. a. Tale um Mýk-Køyring; for til Jordbruk
vil der Hævd. Men fine Mundurar og Mýk høver
lite ihop, veit du. Likevel lagar det seg. Bonden fær
leige Vognir til Hævdkøyring når han sjølv lesser på og
av, fortèl dei meg.

Me norske hev vel elles ikkje rett lært å drive Jønnvegar
enno. D'er berre "Hovudbana" som gjev noko av
seg som er nemnande. Sjølve Drammensbana dryp det inkje
Feitt av, med all Ferdsla der, og med all den "billege"
Smalsporingi. Eg gløymer ikkje kor arg han var, den
eine av dei amerikanske Brørane mine, Bankmannen,
då han var heime her eit År og køyrde på Jønnvegane
våre; han undrast svært på Stelle der. Stätions

få sjøvondt: bli sjøsyg. -- Mitting: Mýk-Dunge. -- (Jønnvegs-)
Ferd: Zug (Tog). -- (Jønnvegs) -- Gardar: "Stasjonar". -- 
lòti: av ljota (vera nøydd til).

SIDE: 178

var det i kvar Bygd, um so Bygdi ikkje var stort større
enn Stätion'en; og på Tramen ved kvar Jønnvegsgard
stod det tri til fire staselege mundurklædde Karar i Vegen
for Kvarandre, so ingin av deim fekk gjort noko. I Amerika
hadde ein Mann greidt heile den vesle Expedition tri
Gongir so fort, so Tramway'en hadde vori ferdug fyrr han
her fekk stana skikkeleg. Eg trøysta Bror min med, at
Riksdrift alltid vert dyrare enn Einskild-Drift; men han
høyrde kje på dette. Me var i det heile svært rådlause
her til Lands, totte han. Eg meinte at me fekk trøyste
oss med Framtidsvonir her som i so mykje anna.

Det vert Mjølkedrifti som kjem til å arbeide seg fyrst
fram her, eller "Meieribedriften" på Agronom-norskt.

Her i Thimesokni hev me alt tvo Mjølkebruk. Eit stort
på Bryne som att-åt driv Ysting og i det heile hev arbeidt
seg godt fram, og so eit mindre her på Stora-
Undheim. Dette siste er serskilt til Hjelp for Fjell-Gardane,
og so på sin Måte for Mannen i Knudaheio.

Og kóss det er og ikkje er: Inntektine for Jønnvegen stig.
Det hev vori her som det visst jamt er på desse norske
Smalspor-Vegane: dei vert bygde so, at me lyt halde på
i lange Tidir med å "reparere" deim, d. v. s. byggje
deim upp att; og so gjekk mykje av Inntekti til det. Men
her er Framgang. I dei fyrste Åri (1878 -- 80), og eit
Par År seinare med, gjekk det på Tap med Jær-Bana;
men sidan hev frå ikr. 1000 til ikr. 55000 Kronur
vori inntektsførde [fotnotemerke] .

"Sandnes 15 Minutter!"

Eg stig av og læt Jønnveg vera Jønnveg so lengi; eg
vil sjå Sandnes att.

Du lærde Mann veit vel ikkje kva Sandnes er; og eg
veit ikkje heller kva det er; det heiter "Ladested", og
det Orde stend kje i mine Ordbøkar. Men eg kann
fortelja deg, at um Oslo er den største Byen i Lande,

Fotnote: Dette siste er inn-teki etter "Jæderjernbanens Drift og Virksomhed
1878 -- 1903" ved Driftsstyrar Joh. Lorange og Lensm. M. A.
Grude; Stavanger 1902. 
(Merknad 1904.)

SIDE: 179

so er Sandnes den lengste; han rekk frå Sandve til
Lura; og det er ein Fjordung minst. Men so hev han
au berre den eine "Gata": Postvegen.

Dette siste er elles berre halvsant no; det gjeld ikkje for
heile Sandnes. I Sudenden er det komi fleire nye Gatur,
soleis Kyrkjegata -- ja "Kirkegaden", veit du; me hev
Kultur her med -- ; for attåt ymist anna nytt hev Sandnes
fengi seg Kyrkje. Det hev i det heile gjengi sterkt
fram i seinare Tid.

Det er det gamle Sandnes eg helst vil sjå, Sandnes
frå mi Tid. Eg tek då Vegen nord-yvi. Og snart kjenner
eg kvart Hus. Fyrst og fremst Panneverki. For her
er mange no. Det "gamle Verke" -- grunnlagt ikr. År
1800 av Tjøl ( ): Tjodolv) Trones, "han Tjøl på Verke",
etter Tilråd av Hans Nielsen Hauge -- kjem mest burt
i Flokken. Men det hev vorti for mange; sùme stend
no. Det gjeng so i Norig: kjem ein god Tanke upp, so
kastar alle seg på 'n til dess dei drep 'n. Eg undrast
med meg sjølv so tidt: når tru me norske skal lære den
heilage Reknekunst. Eller lære den endå meir heilage
Kunst å slå oss saman. På Åsland i Thimesokno
hadde me au eit Panneverk; det vart grunnlagt ikring
1830. Men Åslandsmennane -- det nye Åslandsfolke
som kom inn med han Kristofer Vittaland or Ogna-Sokni
 -- dreiv Verke i Samlag; og so gjekk både Verke og
dei sjølve fram. Men på Sandnes "lìver Konkurransen".

Handverkarar er her mange av, men endå fleire
Handlarar, som vanlegt i ein norsk By. Mindre hev det
vori med Mat-Hus og Drykkjehus; men no, då Jønnvegen
er komin, hev Sandnes fengi både "Hotel" og "Kafé";
so no kann dei "vise seg". Ikkje so lite Skipsferd hev
her vorti; Eimbåtar er her òg. Frå Oftedalstidi er her
sjølvsagt minst eit Salem, eller Bethel eller kva det heiter
helst; jødiskt må det vera.

Fleire gamle Krambuir kjenner eg att; og det må eg
fortelja; for det er sjeldsynt i Norig at ei Krambu held
seg so lengi som ein Mannsalder. Ikkje minst kjenner
eg att den vesle Bui hans Annfinn; mang ein Gong gav

SIDE: 180

eg der min einaste Halvskjeling ut for eit Par "Kransar".
Der er den Kjellaren, der eg var Mjølkehandlar ei Tid;
han Far sende meg stundom til Sandnes med Mjølkekjerra.
Det gjekk godt; Kjellaren fylltest med Sandneskjeringar
og Spònd, og Mjølkekjeraldi mine tømdest. Men
det lønte seg nok ikkje likevel; eg hugsar ikkje anten
det var ein eller tvo Skjeling eg fekk for Potta. Nedved
Fjorden, inn-med dei gamle Fjøresteinane som eg
minnest so vel, ligg ein Fiskar med noko Små-Sei og
Mort han hev fengi; eit Par Kjeringar tingar med 'n um
ein Øyre på Marki; det er det same Bilæte eg såg i
mi Barndomstid. Eit Stykke lenger nord er Pottemakaren.
Det er same Huse; og eg skulde mest tru det var same
Pottune og Koppane med. Godt å sjå, at her då er
sùmt i denne Verdi som ikkje skifter!

Sandnes-Måle hev ikkje heller skift. Dei talar som
fyrr; Jærbumål uppfiffa med Gatefint frå Stavanger.
Rikt er det ikkje; og stundom gjeng det i Surr for deim
med, som når dei t. D. segjer "måla" for mæla, og
"mala" for både mala (med Kvern) og måla (med Kost);
men kva Råd er her. Når Bokheim og Bladheim og
Skule og Riksverk trælar så trutt med å arme ut Måle
og fylle det med Framand-Rusk, so kann det nok etterkvart
koma til å svive rundt for ein Sandnesbue.

Eg ser inn-um hjå Folke mitt eigi til Slutt; det som
er att av Garborgsfolke hev i det heile samla seg på
Sandnes. Jamvel han Farbror er komin hit. Han er
skral med Helsa no, og strævar med Doktar-Rådir og
Helse-Dropar og Gudsord. Men han er seig. I Grunnen
sterk. Han er ute og arbeider rett som det er, og driv
elles med Skutepartar og taper Pengar. Hugleg og greid
er han som fyrr, um no Mode stundom vil minke. Ho
Faster Åse er òg på Sandnes no; ho hev mest alle
Borni sine på Sandnes og trivst her. Men som alle av
det gode gamle Folkeslage må no hava noko å stelle
med; og so styrer ho Huse for han Jon, Son sin. Det
er ei greid Kòna, ho Faster Åse; Åri vert mange, men
Helsa held ut. Og med Vårherre hev ho det godt; ho

Kransar: noko søtt Bakverk. -- Spònd (jærsk): Fleirtal av Spand.

SIDE: 181

er glad og fornøgd og klarar Live betre enn dei fleste av
oss som yngre skulde vera. Mor mi hev au drìvi inn
på Sandnesstrandi no, etter ei lang og umskiftande Sigling
på dette stormfulle Livshave. Ho er nok ikkje sterk
lenger, men klarar seg. Ho er då kje gamal heller,
berre 19 År eldre enn den eldste Son sin. Og so mykje
som eg skylder henne frå Barndom og fyrste Ungdom,
so bør ho sjå, at um eg ikkje vart Prest eller anna stort, so
er eg då no som fyrr Son hennar; det sèt ho òg Pris
på [fotnotemerke] . So det hev vorti reint uventande heimslegt for meg
på Sandnes; eg hev gode Kvilestundir her på den urolege
Livsvegen min.

Dagen etter. 

I Dag nådde eg "heim til meg sjølv".

Stogo mi stend som ifjor. Og vent er her um Hausten
meir enn um Våren, so eg skulde gjerne slå meg til
eit Bìl i Knudaheio. Men eg er berre ute på Veg-
Leitingi i År.

Ja og so var det noko anna med: eg vilde helse på
Jæren i dette framifrå Årstale.

Det lange nittande Århundrade ligg i Banen no. Det
er det fyrste (og vert det siste) Århundrade eg fær sjå
Enden på, um eg elles lìver Åre ut; og i eit slikt
År må ein ha vori heime.

Ja, ja, du nittande Hundradår som endeleg er komi
so langt at du fær skrive ditt eigi Tal -- i det lærde
Tyskland kunde dei elles ikkje unne deg dette, men tok
Live av deg ifjor -- , no hev du kje lengi att å ståke
og styre. Eg kann ikkje halde nokor Tale for deg; men
gjev du kunde få verksett um det var aldri so lite av
alt det gode du lova oss; og gjev i alle Fall at Ettermannen
din må verte likso glup til å fullføre som du
hev vori til å drøyme -- og til å misfreiste!

misfreiste: gjøre mislykkede Forsøg.

Fotnote: Mor døydde 1908. Ei von som eg hadde havt um å kunna
skildre Kvinneliv frå hennar Tid med henne til Hovudperson laut
eg gjeva upp. 
(Merknad 1922.)

SIDE: 182

Eg helsa på Thime-Kyrkja igår.

Der hev eg mangt å minnast. Men det siste eg fekk
å minnast ved Heimekyrkja mi, det var tungt; og det
skræmde meg. Sidan hev eg ikkje lika meg her; eg
skunda meg, når det hende at eg skulde framum det
Kyrkjelede.

Ein einaste Gong hev eg vori inni Kyrkja i seinare
År; og Kyrkja var heimsleg som fyrr. Det nye som var
komi -- ei Orge som Kyrkja hev fengi av eit gamalt
Soknebarn -- gjorde det berre meir heimslegt der inne.
Likevel kjende eg meg ikkje i Lag. Eg såg liksom ikkje
rett noko anna enn ein nåbleik Mann med eit ramsvart
Hår, -- ein Mann som fyrr kvar Sundag sat der uppe i
Medhjelparstolen, og som no, for mine Augo, liksom sat
der enno.

Igår støvda eg ved Kyrkje-Lede; der vart eg standande
ei god Stund. Eg såg på Kyrkja, og såg ikkje på
Kyrkja. Ho er den ho var; det hev berre komi nytt
Tak eller ny Topp på Tårne. Kyrkja er ikkje gamal.
Ho er frå 1859; eg hugsar då ho vart bygd. Like eins
hugsar eg Åre fyrr, då den gamle brann; ho var elles
ikkje eldre enn frå 1829; Årstali hev eg frå Mauland.
Men at Kyrkja frå 1829 brann var ei Guds Refsing og
ein Domedag yvi Bygdi; det kjende Folke tydeleg. Um
Refsingi hjelpte må eg segja eg ikkje veit.

Dei ser ikkje rike ut, Kyrkjune på Jæren. Hev vel
aldri vori rike heller. Og åtte dei noko ein Gong, so
hev dei danske "Reformations"-Kyrkjerøvarane vori ute
her med, og teki det som var å taka. Jærbuen hev
funni seg i dette med vanleg Ro. Når det var Kongen
som plundra Kyrkja, so var det Gud som plundra Kyrkja;
og so fekk me Syndarar halde vår Munn. Eg skal elles
ikkje fortelja deg um den norske "Kyrkje-Umboti"; den
hev du sjølv fengi fram i "Norigs Soga", so at den som
les, han hugsar det.

Thimekyrkja frå 1859 er som den frå 1829 ei vanleg
jærsk Låvekyrkje: ein høg, lang bordklædd Timberbygnad
med eit vel so høgt bordklædt Timbertårn i den

støvda: = stødva (stana).

SIDE: 183

vestre Enden. Dette Tårne, den einaste Prydnaden ei
Jærbukyrkje hev [fotnotemerke] , var i Fyrstningi berre fire Treveggir
med eit Lòk på; midt på dette Lòke stod ein Kross.
No hev Take vorti til eit Spir; ein rik Stavanger-Kaupmann,
Thimebue frå fyrste Tid, hev kosta dette Spire.

Det skal elles ikkje vera so urimeleg lengi sidan der
var Kyrkjebyggjekunst på Jæren med. Eivind Hognestad
hev eit Par Fjølir av noko Prydverk frå den gamle
Bø-Kyrkja, og like eins ei Fjøl av Thimekyrkja frå same
Tidbolken: desse Fjøline fortèl um Byggjekunsten fyri den
danske Kyrkje-Plundringi. Men Jærbuen hev ikkje brytt
seg um å halde på sovori. Og Prestane endå mindre,
veit eg. Kunst var katolsk, må-tru.

Eg kliv yvi Gjerde og inn på Kyrkjegarden. Tek meg
ei Ferd rundt Kyrkja. Minne av ymist Slag kjem; her
på Lag gjorde me gildt ein Gong, Thimeborni og eg;
då fann me ein stor Beinknok. Vårherre veit kvar me
gjorde av den. Der, nordanum Kyrkja, er dei gamle
Prestegravine. Dei var utanfor Kore fyrr; men so vart
Kyrkja flutt lenger inn-yvi. D'er reint rart no å sjå
Prestegravir ved ei Lands-Kyrkje. Dei søkjer til Bys,
Prestane no, anten so dei er lìvande eller daude.

Gravmerki er nye mest alle. Steinar ofte, heimtekne
frå Byen. Moten rår på Kyrkjegarden med. Dei som
ikkje kann fylgje Moten, og det er nok Mengdi, ligg heller
merkelause.

Knapt eit kjent Namn å sjå nokon Stad. Eg gjeng
Kyrkja rundt. Les på kvar Gravkross som ser ikkje for
ny ut; det er svært fåe Namn, eg kjenner. Og ingin
er nemnd av mitt Folk.

Eg er framand her som alle Stadir. Nå. Namn og
Krossar er ikkje alt. Eg veit, at rundt ikring der eg no
gjeng ligg Ætti. Ein for ein; ei for ei. Ætte-Fedrar og
Mødrar. Og dei av Borni som ikkje kom ut. Spreidde
og samanmengde med alle dei andre ligg dei her. Fred
vere med deim.

"gjera gildt": leike.

Fotnote: Den nye Varhaugs-Kyrkja som dei sèt upp no er bygd etter
ein nyare Måte. 
(Merknad 1904.)

SIDE: 184

Det er med Folke mitt i det småe som i det store:
Minni hev ingin havt Umtanke fyri. Sjølve dei gamle
norske Kongane ligg spreidde her og der utan Stav eller
Stein. So nær som Gamlegubben sjølv, som fekk ein ny
Stein i 1872. Og so han den andre som fekk Kista si
uppsparka og Skallin sin stolin og send til Kaupenhamn.
Kva vil so me Småfolk vente. Kvil i Fred, stakkars
gløymde små' Bøndar!

Dei sist gravlagde av Ætti hev vel havt ein Hovudstav.
Han Farfar t. D., eller han Eivind Knudsson. Men Hovudstavane
morkna og fall. Og ingin sette deim upp att.
Og Kyrkja brann. Og Kyrkjegarden vart ei Brandtuft og
ei Arbeidstuft. Kven kunde då tenkje på gamle Grav-
Krossar? Gravine vart gløymde. Og nye Lik banka på;
Róm! Róm! -- Ei Syn vert det på Domedag, når heile
Kyrkje-Ålmugar krabbar fram or kvart lite Gravhòl; kvar
skal alle dei Armingane finne sine Bein?

Far min ligg au her, stadlaus og steinlaus. Han Jon
Bror min og eg, me vilde setja honom ein Stein ein Gong.
Med Namne og eit Par Tal. Gravaren lova å sjå, um
han kunde finne Gravi. Men han Farbror, stakkars snilde
Farbror som me vilde havt med, han sagde nei. Han
kunde ikkje for sitt Samvìt, sagde han. Dei skulde vera
burte, som sjølve var burtgjengne. Og me vilde ikkje
vekkje Strid; Ufred hadde han Far havt nok av her i
Verdi. So ligg han då her, merkelaus som dei andre [fotnotemerke] .
Og dei som skulde lìva etter'n, og halde Arbeide hans
uppe i Heim og Bygd, -- dei er burte dei med. Spreidde,
spreidde yvi den vide Verdi.

 -- Eg hadde stana. Stod og stirde; venta kannhende
so smått, -- um det kunde vakne i Lufti noko som ei
Kviskring, ein Sukk; -- høyrde sistpå meg sjølv kviskre:
Tilgjeving ...
 -- -- -- -- -- -- -- -- -- -- -- -- -- -- -- 

Fotnote: Ein litin Stein er seinare sett. 
(Merknad 1909.)

SIDE: 185

IV.

Knudaheio 16. 4. 1901. 

Du Steinar!

Tidleg drog eg til Jærs i År; no hev eg alt vori her
i 8 Dagar. Eg gjer inginting; gjeng berre og driv millom
Knausane; eg skal freiste å "kvile". Det er skralt
med meg. Eg hev ei av mine vonde Tidir; er nok ikkje
frisk. Fær sjå um det vil laga seg.

Det eg hev arbeidt på fær eg ikkje til; det lyt liggje
so lengi [fotnotemerke] . I arbeidsføre Stundir fær eg freiste med desse
Brevi; Heimeminne og Barneminne vil døyve Tankane,
vonar eg. Du fær segja ifrå når du vert leid, veit du.

24de. 

Det er sant: me hev nok nytt Århundrad. Men det
er sjeldan eg hugsar det. Me sìt der me sat. Og stend
der me stod. Nytt Århundrad; alt med det gamle.

D'er so eg enno helst skriv 18 for 19 i Årstale. Eg
hev skrìvi 18 i all mi Tid. Kva skulde det vera for Dent,
um eg no på mine gamle Dagar tok til å fiffe med eit
nytt Årstal?

Tjah. Det gjekk svært so fint og stilt, dette Hundradårsskifte.
Nyårs-Natti sat me i Kyrkja og høyrde på
ei Preike, me Radikalane, i Staden for å vera på Gata
og velte Borgardøme. So midt i Preika kom då dei
tolv Klokkeslagi. So var det kje meir.

Heile det nittande Hundradåre med alt sitt Ståk og
sitt Bråk, -- med so lite Bråk og Ståk var det gravlagt.
Med likso lite Bråk og Ståk vart det tjugande
født. Det heldt fram den Preika som det nittande var
somna ifrå; "Mine Tilhørere!" kom i det nittande og
"Amen" i det tjugande Hundradåre. Meir var det ikkje.
Kannhende brende dei av eit Par Kononskòt på Akershus;
det høyrde kje me som i Asker sat. Me gjekk heim og
lagde oss.

Dent: Affektation.

Fotnote: Vart til Slutt til "Den burtkomne Faderen". (1904.)

SIDE: 186

Eit Grand flate? Kannhende. Mangt anna kunde me
ha drøymt. Men endå på ein Måte fornøgde. Ho gjeng
stødt likevel, denne gamle skeive Verdi vår. Det er ikkje
gjort med store Ord å få den velt. Gjev ho måtte gå
fram, so visst som ho gjeng stødt! -- tenkte me vel. Og
sov som vanleg den Natti.

Som sagt er: det nye Hundradåre smakar som det
gamle. Ingin Ting nytt er å lugte eller sjå. Folk er
so rolege at du kann loppe deim. Berre me fær dette
"19" inn i Pennen, vil ingin hugse at det hev vorti "ny Tid".

Eit Århundrad er eit Ord som alt anna. Kvar Jordbolk
hev sine Hundradår. Det er Reknemåtar og ulike
Milelengdir. Til dess Verdi kjem so langt at ho fær sams
Tid-Rekning; då vil ho for Ålvor byrja med År 1.

Sogo hev si eigi Tidrekning, den. Sist heldt ho Hundradårsskifte
jamvel i slikt eit Odde-År som 1789. Me kann
vera rolege; Tid-Skifti kjem når dei vert mogne.

Eit stort Århundrad var det nittande med alt sitt
Bråk, i sine Ting større enn noko av dei andre me hev
Greide på. Mykje hev det lært oss; det vart i det heile
ei Granskings-Tid. Med Gjenomsyn og Reinsking av mykje
gamalt; med Grunnleggjing og Fyribuing av ymist nytt.
Mykje vil vekse etter det som då vart sått eller sett.
Men inginting vart ferdugt. Me kjenner på oss, med
ei Kjensle som er Visse, at Verdi held på å vende seg;
ho vil svinge so snart ho finn Leidi.

Langt fram er det visst. Til Fred som til Rett og Fridom.
Men Vegen gjeng gjenom Ufred, Urett, Tvang.
Langt er det fram, og lengst til den store Arbeidsgleda.
Men ho kjem. Me ser det meir og meir; so halvt og
uferdugt og utrygt som alt er no, so er det ei Verd i Velting.

Mange rister på Hovude og gjer kloke Spursmål. Er
her annan Framgang enn Framgangen mot Undergang?
 -- Ingin veit noko. Og Ord nyttar det ikkje å slåst
um. So lengi her er Knutar å løyse, so lengi gjeng
Livsens Spél.

Gjev det måtte glide fram-yvi!

odde,om Tal; "ulige".

SIDE: 187

Nokre Dagar etter. 

 -- -- Mest framand kjenner eg meg her, der eg skulde
vera heime.

Eg kjenner ikkje Folke; og det kjenner ikkje meg.
Råkar eg det stundom, knotar det. Det hev fengi Jønnveg
no, og må vera kultivert. Og ser dei denne Åd -- 
Arne Garborg skal vera, han som hev vori so lengi og
so langt ute i den vide store Verdi, so vert dei serskilt
framande, og kostar på seg sine alra gildaste Knode-
Ord.Eg skundar meg av upp i Undheimsmarki og gøymer
meg; her er eg då på min eigin Grunn. So læt eg att
Døri og legg i Omnen. Brenne Torv, lukte Torv; det er
som ei Trøyst. Helst når det ute er svart og regnlegt.
Då fær eg ei Minning av det som me kalla Heim fyrr
i Verdi.

Og eg gjeng att og fram på dette Golve som er mitt,
og kviskrar for meg sjølv det Orde som kjem for meg
jamt: heimlaus, heimlaus, heimlaus. Gud vere Lov at eg
hev funni meg ei Krå som eg kann koma burt i.

 -- Heimlaus; det er nok ikkje eg som er heimlaus.
Det er Folke. Og Lande, stakkar, det er ikkje anna
enn slik ei Turisthytte ...

Det er vel so med alt på denne Jordi, at det tek seg
best ut eit Stykke ifrå. So er det med Barndomen au.
Då visst med min Barndom.

Sogo um Heimgarden min kann eg ikkje skrive; det
vere sagt med Skam. Det var ei Tid at eg rota og grov
i gamle Brev som eg fann i Skatòle hans Far, og gjenom
deim fylgde Ætti eit godi Stykke upp-igjenom, so eg fekk
vìta Namn og Årstal, um ikkje meir. Han Torkell
Mauland, Grannen og Kjenningen og Læraren min,
var det vel som hadde sett meg på dette; me plar elles
ikkje bry oss stort um Ætti vår, me Bøndar. No er dei
gamle Brevi burte. Han Far brydde seg ikkje um deim
i sine siste sjuke År; og eg strauk min Veg. So fekk

setja ein på noko: gjeva 'n "Idéen".

SIDE: 188

Småborni Tak i Papperi, og so er ikkje den Sogo
lenger [fotnotemerke] .

Men eg må fortelja deg kva eg heiter. Eg heiter
ikkje Arne. Ådne er eg døypt, etter Farfar min. Og
Ådne Undheim skulde då no vera mitt rette Namn.

Men i Ungdoms År lærde eg av P. A. Munch, at
Ådne ikkje var noko Namn; det skulde berre vera ei
Forvending av Arne, eller kannhende av Oddne, endå
dette siste var ukjent. No visste eg at P. A. Munch var
allvitande. Og då han ikkje trudde på Oddne, og då
eg dertil skulde hava A til Fyristav (á vart i Dansketidi
gløymd), so tok eg til å skrive meg Arne sidan. Og til

Fotnote: Ho vart lenger likevel. -- Takk have Torkell Mauland. Han
er Sogu-Mann av det gamle Slage, og hev i seinare År, gjenom
Prestebøkar og Manntalsbøkar i Riksarkive, funni fram Upplysningar
um snart sagt alle Ættir i Thime-Sokno, og då um mi
med, so langt som komande var. Den Ættelista eg etter hans Uppskriftir
hev sett upp tek eg då med her, til eit Vitnemål um, at
eg so langt upp som Skrift gjeng er heilt ut Jærbu og Bonde.

Olav Njelsson G., d. 1627

Ei Dotter, g. m. Olav Eivindsson
 (d. ca. 1660).

Knut Olavsson, 1623 -- 91
g. m. Åsa Berulvsdtr.

Gitlaug Knutsdtr., 1674 -- 1747
g. m. Eivind Sveinsson Fosse.

Knut Eivindsson, 1693 -- 1749
g. m. Guri Risa, d. 1758.

Eivind Knutsson, 1728 -- 1810 Olav Knutsson (Grøteim), f.1739
g. m. Gitlaug Tjensvoll, 1731 g. m. Ingeborg Grøteim, d.
 -- 1810. 1779.

 Ådne Olavsson Garborg,
 1777 -- 1856
 g. m. Stine Øksnavad, 1779 -- 
 1811.

 Eivind Ådnesson G., 1822 -- 70
 g. m. Ane Oline Raustad 1832
 -- 1908.

 Ådne Eivindsson G., 1851 -- 
 ("Arne Garborg").

[oppsettet ovenfor er ikke gjengitt nøyaktig i forhold til den trykte utgaven (dig. utg. komm.)]

SIDE: 189

Artium (1875) fekk eg denne "Skrivemåten" godkjend
av Høgskuleråde, Collegium academicum.

Ivar Åsen sagde meg sidan, at P. A. Munch knapt
hadde Rett her. Og av Torkell Mauland høyrer eg, at
Ådne og Arne hev vori i Bruk jamsides på Jæren mest
alt ud til vår Tid [fotnotemerke] . Ådne hev eg og sidan funni andre
Stadir, t. D. i Valdris. So det er nok eit Namn det med.
Og um Arne sjølvsagt er godt nok, so er det ikkje mitt,
og høyrer ikkje til i Ætti. No fær det vel stande, til
boklegt og rettslegt Bruk; eg er so gamall at det vert for
mykje Bråk med nytt Namneskifte. Millom Kjenningar,
og serleg her heime, vilde eg likevel helst hava mitt
rette Namn. Men no er alle fine og segjer Arne. All
Synd skal si Refsing hava, veit du.

Garborg kann eg etter nyare Skikk kalle meg. Men der
Synd er eit men her òg.

Der bur fem Mann på Garborg. Fem Mann med kvar
si Ætt. Gjeng det etter gamalt, kann eg rekne med eit
rundt Tal 10 Born på kvar Mann. Det er 50 nye Mann
i kvar Ættled. Alle disse 50 i kvar Ættled hev då like
god Rett til Garborgnamne. 50 Garborg'ar i kvar Led.
Det vert mange det, endå um 20 av Hundrad fèr til
Amerika. Og 5 skilde Ættir med same Ætte-Namne ...

Det Åre eg sat ned-på Ytre-Salte og skreiv "Fred",
var eg inn-um på Indre-Salte hjå 'enna Bekka. Rebekka
skrivst det; ho er Dotter hans Tønes Garborg og
uppkalla etter ei som heite Rannveig. Me var jamgamle,
og gode Kjenningar; no er ho gift der på Salte. Eg vart
vel fagna, og bedin inn i Buo. Og Buo var vel stelt.
Det er Velstands Folk; og dei veit godt korleis det skal
vera. Eit rundt Bord stod etter Byskikk midt på Golve;
og midt på Borde stod eit Uppstell (Aufsatz) fullt med
Helsingskort. Eg vart verande der inne åleine ei

 enna: henne. -- Buo: Bui. -- Helsingskort: "Visit" -- -- 

Fotnote: Professor Sæland fortel meg frå Island, at Arne der etter
gamalt vert skrìvi Árni og sagt Aodni. Etter dette er Ådne ei rett
gamall -- i alle Fall vestlands- -- norsk Uttale av Namne: "Arne"
vert Mistyding av den gamle Skrivemåten. (Eller ei eldre Form
som sùme Stadir hev haldi seg?)

SIDE: 190

Stund; gav meg so til å sjå på desse Korti. Der var
ymse Namn. Men med Namne "Garborg" var der so
mange at det tok til å svimre for meg. Og eg tenkte:
dette ser ut! Det er ikkje ei Ætt, det er ein Nasjon som
kann skrive seg Garborg ...

Kva skal ein gjera? Var det ikkje best å taka upp att
den gamle Måten? So kvar Mann hadde sitt Namn, og
dertil Farsnamne? Som Erling Skjalgsson, t. D., um eg
skal halde meg på Storsida. Eller Olav Haraldsson;
Inge Bårdsson. Fall det seg so at der var eit serlegt
Kjennemerke, so kunde ein taka det med: Erling Skakke;
Harald Hårfagre; Harald Grendske; Ådne
Målstrævar ...

Du som er lærd fær tenkje på det.

Alt såg godt ut med den litle. Dei hev vori glade
då eg kom, både Foreldri og andre Vedkomande. Ikkje
minst han Farfar, vil eg tru, han gamle Ådne, Olssonen,
"fødd sjuttan hundra sju og sjutti" og soleis no 74 År;
han hev kvìkna til, då han såg denne Guteknabben som
skulde yngje upp Namne hans og soleis liksom lata 'n
sjølv lìvne upp att. Det hadde meir på seg med Uppkallingi
då enn me no veit um; difor harmar det meg,
at eg hev bytt burt Namne.

Ho Mor, som den Gongen var 19 År gamal, hev vel
au gjort seg Vonir um Fyrsteguten sin. Og han Far hev
ikkje vori mindre kry, veit eg. Han var 30 År, å kalle,
no; og det kunde vera høvelegt at Odelsmannen kom ved
dette Leite. So vart det Stundin' til å lære 'n upp. Og
han visste at han kunde lære meg upp. Ikkje nok med
at han var Gardmann; han hadde i sju År vori Skulemeistar.

Frå 1840 hadde han skula i eit "Jestrikt" nedst i
Thime-Sokno. Løni var 16 Dalar Åre og Fridom frå
Hèr-Tenesta. Endå lagde han seg på dei sju Åri upp
"nokre hundrad Dalar", som Torkell Mauland fortel meg
etter gamle Brev. Dei hev teki det annarleis, Skulemeistrane

Stundin(e): Tid. -- skula: halde Skule; "undervise".

SIDE: 191

i dei Dagar enn vanlegt no er. Han Far greidde
seg på den Måten at han i Fristundine arbeidde Skor
og sauma Skinnklæde og selde. Samstundes var han ein
god Skulemeistar; det hev eg sidan høyrt av fleire som
hadde gjengi for'n; og av Mauland høyrer eg at Bispen,
v. d. Lippe, roste 'n serskilt for at han heldt "god Orden
i Skolen". Ros fekk han au der det etter mitt Vìt mindre
skulde vera ventande: for Skuling i Song. Det var i den
Tidi Lindemans Koralbok var komi, med Salmetonane
uppsette på denne stive turre Måten som lengi hev
teki Live av Kyrkjesongen vår; dermed fekk Skulemeistrane
nytt Arbeid. Dette fór då sidan Høgskulesongmeistaren
Roverud ikring og skulde hava Tilsyn
med. Her på Jæren skal han ha vori misnøgd for det
meste; men han roste dei tvo som etter den vanlege
Folkemeining minst kunde syngje: han Helge Ånestad og
han Far. Det stend i Skriftine, segjer Mauland. Han Far
vart då au ein av dei tvo som sidan fekk "Stipendium",
3 Dalar til Manns, til å lære dei andre Skulemeistrane
syngje.

Det som eg veit visst er, at han var ein drivande og
dugande Gardmann. Og hadde han vori glup fyrr, tok
han vel endå betre i no. Han vilde hava Garden skikkeleg
i Stand åt Ervingen, må vìta.

So hadde eg det godt og voks; og var Herre i Huse
til den næste kom, og lenger med, veit eg. Barndomen
min var hugleg og ljos i desse fyrste Åri. Og eg sjølv
skal ha vori glad og fornøgd. Full av Påfynster som
kunde vera galne, men stundom au soleis galne at Folk
måtte læ. Enno hev eg som eit Minne um, at når eg
fekk vera med Far og Mor ute i Lag, so tok gjerne
Gamlekallane Ungen og sette 'n upp-å Borde framfor
seg og heldt Moro med 'n, og spurde 'n ut, og fekk 'n
til å "preike", og lo lystigt åt mangt av det han fann
på. Sùme av mine Visdoms Ord kunde lìva ei god
Stund frametter.

Ein av mine beste Vénir i dei Tidir var Lensmann
Mossige. [fotnotemerke] Han var glad i Born, og kunde leike og

Fotnote: Ingjebrett Mossige, f. 1812, d. 1862; Stortingsmann 1849 -- 1860

SIDE: 192

skjemte med slike Småkarar so det sviv meg i Minne
enno. Han sagde meg mangt eit gåtefullt Ord som eg
gjekk i lange Tidir og braut Hovude med, til dess han
ein Dag forklåra meg det og lo åt min "stutte Tanke".
So teikna han stundom Bilæte og gav meg; eitt hugsar
eg enno; det var ein staseleg Hèrmann på ein Hest.
Mannen hadde ein stor Nase men ingin Munn; og det
undrast eg på, so lengi eg hadde 'n. Folk hev vel vori
gladare av seg fyrr enn dei er no, med meir av den
Barnehugen som hev Lovnad um Himilrike.

"Åndslive" vaknar seint i slik ein litin Krok. I Fyrstningi
er alt Bilæte. Og Bilæti er ljose og lette og
kvervande. Snart kveikte og snart sløkte. Der er frå
desse fyrste Åri berre ein og annnan Småting eg minnest;
og nokon Grunn til at eg minnest den framum so
mange andre kann eg ikkje skýa der er.

Ein Gong er eg komin ut-på ein Veg der eg aldri
fyrr hev vori. Eg gjeng og gjeng og vil sjå kvar denne
Vegen ber av. So kjem eg gjenom ein framand Gard;
og i ei Dør der ser eg eit stort Kvende med eit skinande
kvitt Forklæde på seg. Henne vert eg rædd; stend og
stirer på henne ei Stund; kor det sidan gjekk hugsar eg
ikkje. Ein annan Gong er eg ute på Vollen vår; der
driv dei på og tek upp. So smell det eit Mineskòt. Eg
skvett, græt, skundar meg heim. Ein Dag er Gjenta med
Fóren og vaskar Klæde. Eg er med, og ligg og krabbar
på Steinane i Åbreddi. Glid so ut og ned-i ein liten
Hýl; der vert eg liggjande. Og likar meg godt der. Ligg
og glor upp i den blåe Lufti; er stundom inn-i noko
som mest kann vera ein Skog. Langt um lengi vaknar
eg i Fange på Gjenta; ho gjeng og ber meg i Stakken
sin; er på Heimvegen med meg; trur eg er blìvin. Men
eg hadde det berre godt. Eg skulde nok ikkje sleppe so
lett ifrå Leiken [fotnotemerke] .

Her og der kann det vera slik ein liten Glytt; det er

Fotnote: Nytta i den vesle Sogo "Døy", saman med andre i Grunndragi
sjølvrøynde Tilfelle.

SIDE: 193

som når eín ligg um Morgonen og halvsøv, og stundom
halvvakin slær Augo upp, eitkvart halvklårt Bilæte stig
fram, og kverv att. Som når eg stundom tykkjest hugse
at eg reid Huse rundt på ein Stavhest og ståka og
song og var "full Mann"; det er ikkje meir. Ja og so
er der noko halvgløymt um, at ho Mor kom og ikkje vilde
vìta av dette. Eller då eg hadde fengi den fyrste Staveboki.
Eg skal ha vori so ikring fire År då. I den
Boki var der ein Hane som dei hadde fortalt meg kunde
fljuge; og no vilde eg få 'n til det. Men han flaug ikkje.
Alt mitt Stræv var fåfengt. So vart eg arg og reiv Hanen
ut. Det var ho Mor og Gjenta som såg dette; dei sette
store Augo og ein rar Trut. Men eg slapp visst med det
den Gongen.

Stundom sìt eg på Skammelen min millom Knéi hans
Farfar og stavar. Han Farfar, som hev Stolen sin ved
Døri framanfor Omnen, er svært stillfarande av seg og
segjer ikkje stort. Han tek det ålvorsamt og vil eg skal
vera glup Kar; men eg minnest ikkje at me nokon Gong
vart Uvénir. At han var burte ein Morgon då eg kom
inn, at heile Sengbenken hans var burte, er det fyrste eg
hugsar fullklårt um 'n Farfar. Eg undrast på dette.
Han skulde vera dø'e, sagde dei; -- kva tru det var.
Men dei hadde so mykje å fara med, dei vaksne, so eg
fekk ikkje noko Greide på det. Og andre Ting kom og
gav meg nytt å tenkje på. Og spyrja um. Han Farbror
stod i Buo og arbeidde Kiste åt 'n Farfar; eg
heldt meg helst der. Kom det framande og vilde sjå han
gamle Ådne Garborg, fylgde eg med inn i Buakammerse
der han låg budd; soleis såg eg 'n ofte, so eg enno
minnest Bilæte. Ein kvit Mann i kvit Skjorte låg der
fram-med Vindauga under eit kvitt Lakan; han var svært
still, og svært ålvorsam, men fin og velstelt. Eg hadde
aldri komi på at det skulde vera han Farfar dette, når
dei ikkje hadde sagt meg det [fotnotemerke] .

 budd: (lik-)klædd.

Fotnote: Som Ættelista viser var han Farfar av den gamle Garborgætti,
endå han var fødd på (Søra)-Grøteim i Nærbø-Sokni. Denne
Garden hev ein Gong havt det stolte Namne Grjótheim; han ligg
då òg i ei Stein-Urd (liksom Nøra-Grjótheim). Mauland meiner
me fær skrive Grøteim no; på Jæren segjer me, Skam å
fortelja det, Grødei.

SIDE: 194

Likferdi hugsar eg ikkje. Dei hev vel haldi meg ute,
so det kunde vera stilt. Men eitkvart må eg ha sétt
eller høyrt endå. For sidan heldt eg ofte Likferd yvi
han Farfar. Og "song 'n ut", til dess eg sant å segja
hadde songi 'n ut or Minne mitt.

Men han kom heller attfor meg sidan.

Med Barndomen er det på Lag som me segjer um Æva:
der er ikkje Tid. Det er det at der ikkje er Samanheng.
Der er Liv, Skifting, Bilæte. Men der er ingin Tråd
som held Bilæti ihop; kvart Tilfelle tek oss so heilt at
Samanhenge slitnar. Tanken um fast Fylgje-Samanheng
eller "Tid" fær me ikkje klår for oss fyrr lenger utetter.

Barndomen hev i det heile mange Vanskar; og sùme
av deim veks no for Tidi. Soleis det at her er so fåe
som kann tala med Born, eller fortelja for deim. Me er
for lite Born sjølve, dei fleste av oss. So hev me au
fengi denne kloke "Folkeskulen" (skulde på norskt hava
til Motsetning "Feskulen", eller eitkvart sovori). Der må
Borni sitja og høyre på tysk Teologi og anna djupt som
dei aldri fær Greide på.

Denne "Folkeskulen" gjer vel au mykje til, at det vert
so lite Samliv millom Borni og det andre Heimefolke.
Skulen talar so mykje annarleis med Borni enn Heimefolke
kann. Og det hev vorti so mykje Andsvar og so
mykje "Metode" med dette: å tala med Borni. Foreldri
er avsette og det 4de Bòde avteki. Ikkje det å vera
Far og Mor, men det å vera lærarskulelærd gjev Rett til
å tala med dei småe.

Det tok til med dette alt i mi Tid. Foreldri mine
hadde ikkje tort fortelja meg ei Sogu eller eit Æventyr
um dei hadde kunna aldri so godt. Jamvel Besteforeldri
våga seg ikkje innpå slikt. Ho Mormor var hjå oss
stundom; ho sat då helst og spann, og rødde um mykje

SIDE: 195

og mangt; ho kunde og stundom fortelja um gamle Dagar.
Men ho fortalde lite som me Småfolk kunde bry oss
um, og aldri Æventyr. Ein einaste Stubb hugsar eg etter
henne. Det var um ein stor Stein i Njå-Heidane, der
tri Systrar skulde ha frosi ihel. Sidan, sagde ho, kalla
dei Steinen Joldan-Kalde. [fotnotemerke] 

Tenestefolk var det stundom meir Hjelp i. Slikt som
Æventyr kunde ikkje dei heller; men serleg Gjentune
fortalde Bygdesogur og anna smått. Segnstubbar med,
som me gjerne høyrde på. Sùme kunde kveda au. Ikkje
Folkevisur, veit du; Kulturmål-Visur. Mange slike hev
eg høyrt og gløymt. Ei handla um Krigen:

 "da fik jeg se for Øgen,
 jeg så' så mangen døde,
 ja så mangen tapper faldt."

Sùme var ålvorsame:

"thi så får du ikke mer på sidste Dagen,
du blir lagt i den sortaste Muld."

Men mest gjekk det um Elsk:

 "O ja, o ja, mit Hjert' er bort',
 det kan ei mere fåst igjen;
 o ja, da kommer jeg rent tilkort,
 hvist ikke du vil vera min Ven."

Av ei som vart mykje songi i mine seinare År hugsar
eg berre det som vel var Hovudsaki:

 "hendes I-ndtægter om Året
 et hundrede tusinde var ..."

Folkedikting var det i det heile lite att av [fotnotemerke] . Sæl var
eg, at eg i dei siste Barndomsåri råka "Veslemøy";
ho var frå det som endå var att av det gamle Jæren;

Fotnote: Jol dan kalde? -- Då me no på Jæren segjer "Jul" og
"den", måtte Segni, um so var, vera svært gamal.

Fotnote: Smlkn. Oluf A. Løwold: "Fra Jæderen"; Stvgr. 1888.

SIDE: 196

og ho fortalde so godt som ein berre fortêl, når ein
sjølv av Hjarta trur på det ein fortêl um.

Det var i siste Slutten av Gamletidi på Jæren at eg
kom til. Det er skamlegt lite eg veit um det gamle.

Men endå kann eg nemne noko som for Ungdomen
no vil vera nytt: at me hadde so mykje Handverksfolk
fyrr på Jæren. På sjølve Lande, beint ut sagt.

Folke kunde i det heile mykje fyrr. Liksom kvar Mann
t. D. var sin eigin Slagtar, var han au mykje sin eigin
Skinnty-Makar, Barkar (Garvar), Skomakar, Laggar ("Bødtker"),
Snikkar, Smed. Kvendi var ikkje verre; mest på
kvar Gard var Kòna, umframt Husstyrar, Fjosmeistar og
Kokke, dertil Vevar, Fargar og meir eller mindre Saumar
eller Skræddar. Byggmeistrar, Murarar, Målarar, Fin-
Snikkrar og Fin-Smedir var her au, so Lande greidde seg.
Ja me hadde Handverkarar av alle Slag, like upp til
Gullsmedir. Som Gullsmeden på Gudmest(ad), han Per.
Ingjebrett Mossige som eg fyrr hev nemnt var like eins
Gullsmed, umframt Gardmann og Lensmann og Stortingsmann.
Ikkje mindre til Gullsmed var Far hans, han Sveidn
("Svend") Mossige (1780 -- 1835), ein framifrå Mann i
det heile, og enno ikkje gløymd; han hev vori reint som
ein Hovding i Bygdi. Far hans att, han Gamle-Ingjebrett,
skal ha vori heilt-upp ein Meistarsmed.

No hev Handverke flutt til Byane og Jønnvegsgardane.

Eg greidde meg fint heime, so lengi alt gjekk godt.

Eg hadde det so gildt med Mor og Far og Drengir og
Gjentur og Jamaldringar på Garden, at Tidi helst gjekk
altfor fort. Det var i eitt Mas frå Morgo til Kveld med
Barnestræv og Barneleik: Byggjing, Gardsbruk, Køyring,
Sigling, koma framande, slå Trebonius, føre Krig og kva
det no var alt. Moro var det òg å fylgje dei vaksne
på Arbeid, eller vera med i Fjose når dei molka, eller
hjelpe til med å gjeva Bùje, eller vera med i Marki og

på Garden: hjå Grannane. -- molka: mjølke.

SIDE: 197

gjæte, eller "byggja Stove", eller "koma fremmande";
eg skal kje nemne når eg fekk vera med til Sjøen stundom
og køyre Sand og hente Kuvungar, og jamvel stundom
sjå Vrak. Og um Vintra-Kveldane når alle var
inne, og dei vaksne sat ikring Kòla med sine ymse Arbeid
og rødde og fortalde um alt som falle kunde: um
Hende i Bygdi, um Byferdir og Langferdir, um Sildafiskje
 -- der mest all noko tilkomin Ungdom var med, endå
Sildi no hadde flutt lenger nord-yvi, -- då var det reint
framifrå. Alltid var der eitkvart gildt å høyre på; og
alle var i Godlag. Det var i det heile Skam å sutre og
jamre i den Tid. Samrøda gjekk lett og fritt, og alle var
med. Det vart nok lite Stundir då til å sitja og hengje
med Boki.

Elles kunde Boki vera til sitt Bruk. Eg hadde Moro
av å lesa når nokon vilde høyre på meg og rose
meg; men elles var Boki noko som høyrde Skulen og
Kyrkja til.

Eg kom på Skulen i 6-Års Alderen, tenkjer eg, og
greidde meg der på ei Vis, og totte det stod godt til.
Det var Umgangsskule, må tru; me var som Gjestir
hjå Kjendsfolk. Hadde det haldi på med det, so Gud
veit; kannhende hadde eg seti på Garborg enno.

Det var ikkje berre Bøkane og Blekkhusi på Skulen
då, og dertil ein danskande Skulemeistar; det var heime
og Sundag og Gjestelag. Der var alltid vel stelt hjå
Folk, når dei hadde Skulen hjå seg, og me totte me
hadde det godt når me sat der og bala kvar med sitt uppetter
det lange Borde.

Det var mindre Boki som rådde i dei Tidir. Meiningi
var den same då som no: me skulde lære det
4de Bòd og samstundes lære å vanvyrde Heimeskikk og
Fedramål. Men dei orka ikkje å gjenomføre denne
Tanken heilt endå. Boki var for det ho var; me skulde
lære ho; men stort meir vart det ikkje. Ingin venta at
me skulde skýna ho; vår naturlege Forstand var "ved
Synden formørket". Me fekk lære å lesa, og lære Leksune;
kunde me svare på det Skulemeistaren spurde um var
det godt; me laut hava Greide på so mykje som Råd

SIDE: 198

var til Konfirmasjonen. Men elles fekk det gå som det
kunde. Og der var so mykje anna i Skulen som var
gildt. Å leike i Lag; å samrødast; å høyre og fortelja
nytt, og Sogur um gamalt rart; å få Greide på slikt
som høyrde til Folkeskikk og vìtug Framferd, i det heile
å lære av kvarandre endå me ikkje sjølve visste um
det, -- det var den rette Skulen. I Fristundine lærde
me mest.

Av Bøkane frå den Tid hugsar eg lite anna enn Bokstavane.
Der var ikkje noko elles som eg serskilt lagde
Merke til. Og so lika eg å høyre at eg var glup til å
lesa. Då eg kom so langt at eg kunde lesa bakvendt
var eg stornøgd reint. Eg vart ein Meistar då; heilt-upp
ein Speid'l. Ud laks ekki evah edemmerf redug rof gim;
det skulde ingin ha høyrt slikt! Dei sanka seg um meg
i Flokkar. Og høyrde, og undrast, og lo. Det var løje
elles det som stod i Boki; men dette var no reint burt-i
Veggine. Å du, å du so snodigt!

Me småe sat nedst ved Borde med Staveboki eller
"Kakkjesboki" og stelte oss sjølve for det meste, endå
Skulemeistaren, han Byrge Løgje, såg etter oss rett som
det var. Og hjelpte oss. Det var ein greid Kar, han
Byrge, og snild, endå han kunde vera kvass med; og
eit serskilt godt Lag hadde han med oss småe. Men
med dei store var det mest Arbeid, veit du; dei skulde
både lesa og rekne og skrive, og hadde dertil Leksur i
både Forklaring og Bibelhistori. Ja kvar sine Leksur
hadde dei, so det var Ikkje greidt. Og når han spurde
eller kattekisera og lagde ut, so måtte han tala Gudsord
liksom Presten. Oss småe skula han når han fekk
Stundin' for dei store; og mot oss var han som eit anna
snildt og klokt Bygdemenneskje. Ja han tala so me skýna
det jamvel når han høyrde Leksur.

Fristundine, eller når me "slapp", var like gilde um
dei ikkje heitte "Frikvarter". So snart Skulematen var

speid'l: Spegil. -- "Gudsord" vart brùka um mest alt
lesande i den fyrste Tidi eg minnest; Testamente, Salmeboki
og Tekstboki var nok-so-nær det einaste boklege, vanlegt Folk
kjende til.

SIDE: 199

greidd var det ut og "gjera gildt"; og då vart det Liv.
Og so mykje snodigt og løje og stundom våglegt som
det vart påfunni, helst av Galningane millom dei store.
Det var i Skulen um Lag som heime når me hadde
Framande; det var berre det at her var me so mange fleire,
so her vart so mykje meir snodigt funni på. Og dermed
so mykje meir å lære. Ikkje berre av Leik. Kvar
kom frå sitt Folk og hadde kvar sitt å bera fram, eller
å spyrja um og undrast på. Og mest aldri var det
nokon som fann på noko uliklegt. Hende sovori, so fekk
Syndaren høyre so mykje at han gløymde det ikkje so
snart; og eg hugsar ikkje at me nokon Gong turvte gå
til Skulemeistaren med slik Uhugnad.

Sjølve Skulen kunde vori betre stelt. Me hadde lært
meir um me hadde havt det som i frie Land, der dei hev
Heimemåle til Skulemål. Men i den Tidi var Skulen
i Norig heilt-upp dansk. Der var ikkje eit norskt Ord
å sjå i Bøkane. Det einaste som hjelpte var at Skulemeistrane
endå ikkje hadde fengi full Framand-Upplæring.
Dette, og so det at Skulen vart haldin i Husi hjå Folke
sjølv, gjorde at han vart meir Folkeskule likevel enn
den Krambugut-Skulen me sidan hev fengi. Og han
dreiv oss ikkje burt frå Heimen. Mange av dei beste
Bøndane på Jæren er enno av deim som fekk si Upplæring
på Ungdomsskulen; me som sidan vart sette på
Skulehus og upplærde av Seminaristar, med oss bar det
heller på Framandveg.

V.

Knudaheio 26. 4. 1901. 

Du Steinar!

 -- -- -- At mine fyrste År var ei god Tid skýnar
eg av at eg då var glad i alt og alle som eg hadde
med å gjera; og ikkje minst i 'n Far. Sidan vart det
annarleis.

gjera gildt: leike.

SIDE: 200

Vendingi skulde vori god. Det var Kristindomen som
fekk Skuldi for ho. Men Skuldi hadde nok mindre Kristindomen
enn Kristiandomen, eller Kyrkjelæra frå Kristian
den sette si Tid. Det var den som no var komi til
Magt på Jæren.

Heime vart alt snutt um. I "Fred" er Sogo fortald,
sant i alt som det gjeld um; her skal eg berre freiste å
få med noko meir um meg sjølv.

Det ser ut for meg som eg reint hev vorti umskapt i
den Tidi. Eg hev vorti tagall for rødall, og drøymin for
djerv, og gruvlesjuk for glad og tiltaksam. Og um mangt
eit Hugskifte gjenom Uppvokstren kann koma "av seg
sjølv", so hev vel dette mitt havt ymist Samanheng med
det åndelege Luftskifte heime.

Eg vart beintfram upptamd til Drøymar ved alt dette
"Gudsord". Luther og Johan Arndt og Francke og høgsæle
Bispen Brockmann og kva dei alle heitte, dei vart
so lange for meg at noko laut eg finne på, skulde eg
klara deim.

Han som eg hev lånt det meste av til "Gunnar" i
"Fred", eit Systkenbarne mitt som gjesta oss stundom og
som eg vart godt kjend med, sagde meg Råd mot denne
Lesnaden. Det var noko han hadde freista sjølv, endå
dei heime hjå honom ikkje las meir enn ei Preike um
Sundagen -- å, som eg ovunda deg, Gunnar! Eg skulde
sitja still og sjå sundagsleg ut, sagde han; men inni meg
skulde eg tenkje på andre Ting, og det so hardt at Lesnaden
kom burt for meg. Dette hadde eg elles freista
sjølv. Men Ulykka var, at når eg tenkte på noko som
eg brydde meg um, kom eg so inn-i det, at han Far
skýna eg var i andre Tankar; og då nytta det ikkje.
"Nei det må du agta deg fyri," sagde Systkenbarne
mitt.

Å tenkje på noko som eg brydde meg um, men ikkje
tenkje for hardt på det, vart då mitt vanlege Sundagsstræv
i lange Tidir. Men so var det noko anna som kom
meg til Hjelp etterkvart: eg fekk stundom lesa Preikune
sjølv. Då gjekk det betre, um elles Preika ikkje var
altfor lang. For det var gildt å lata dei andre høyre

SIDE: 201

kor godt eg kunde lesa. Og so måtte eg vel stundom
kunna slumpe til å blèda tvo Blad for eitt. Dette siste
trur eg elles aldri eg våga; han Far kunde so snart
sjå det.

Eg skýna kje mykje av det eg las, um det no alltid
kom seg so smått med Tidi. Men når eg tenkjer
attende på denne "Gudsords"lesnaden no, so skýnar eg,
at dei hev stelt seg klokt, Prestane våre, med sitt
danske Kyrkjemål. Dette Måle hev med sin framande
Tone og sitt heile uheimslege Lag vori for Bonden noko
på Lag som den gamle Kyrkjelatinen. Og at Gud, som
andre Storfolk, tala annarleis enn me Bøndar, det var
då ein sjølvsagd Ting. At Bonden skulde kunna skýna
Vårherre betre enn han skýna Skrivaren og Futen, var
ikkje rimelegt. Yvi det dimme, halvtydde Kyrkjemåle
lagde det seg då noko av den Æventyrtonen som eit so
høgt Ord måtte hava etter den gamle halvkatolske Bondetanken;
og det kunde då aldri bli kravt, at ein i vanleg
Meining skulde "skýna" Gudsord.

Endå ein Ting kom meg til Hjelp: eg vart meir og
meir "Klokkar" i den vesle Huskyrkja vår. Han Far
hadde eit gamalt Salmespél (Salmodikon) som eg fekk;
dertil gav han meg Lindemans Tal-Koralbok; so spéla eg,
og lærde mange Tonar. No veit eg ikkje rett korleis det
var; han Far skulde etter det som var hendt i Skulemeistartidi
hans ha vori ein heil Songmeistar. Men han
var ikkje det. Dei gamle Tonane hadde han gløymt; og
dei nye kunde han kje heller. So vart det meir og meir eg
som laut styre Songen når me heldt Husbøn. Og kry
var eg. Fleire og fleire Salmetonar lærde eg; på Resten
greidde eg mest heile Kingo. Ja mykje av Guldberg
og Brorson med. Og eg song og kjende meg Kar
og tenkte med meg, at det knapt kunde vera noko mindre
enn Klokkar i Thime-Kyrkja, Vårherre hadde tenkt
meg til.

Ja villare endå voks Draumane mine. Eg tok til å
dikte Salmar. Laga deim etter dei formfriaste i Kingo
og lagde meir fri Form til sjølv; skreiv deim so upp på
Veggine i Kammerse hans Farfar; Veggine der var dregne

SIDE: 202

med Kardus-Papir. Når eg då var vortin Klokkar,
vilde eg stelle det so at Presten fekk sjå desse Salmane
mine; og Presten vilde sjølvsagt like deim framifrå.
Bispen med. So vilde dei setja meg upp-å ein høg Stol
i Kore i Thime-Kyrkja og krune meg til Salmekonge etter
Kingo. Den Draumen livde eg på lengi.

I Trui hans Far var det elles mykje som var godt.
Ja beintfram nyttigt. Sùmt vilde jamvel vera landsgagnlegt
um det vart Folketru; det kann du lesa um i "Fred",
Stykke VII mod Slutten.

Her nemner eg berre det som serleg kom oss Borni
ved. Guds Vilje var, at Foreldri skulde vera Lærarar for
Borni sine. Heimelive skulde sjølv vera Barneskule. Fyrst
og fremst skulde Borni lære å beda og halde seg til
Gudsord; det dreiv han på med av beste Magt. So
høyrde Arbeide au med til Skulen. Gud vilde at me
skulde lìva av Arbeide vårt; me måtte då fyrst lære
det. Og lære det i Barndomen som var den rette Læretidi.
Den Kunnskapen som endå turvtest, som Rekning
og Skriving, skulde me au lære heime; og det fekk me
drive på med um Vinteren, då Tidi var til det. Meg
vilde han lære upp fyrst; so fekk eg etterkvart hjelpe
Systkeni mine. Me skulde i det heile hjelpe kvarandre;
so livde me au etter det store Bòde um Kjærleik til
Brørane.

Full av Tillit og Tru tok han til med Skule-Arbeide
sitt. Eg hadde nok lika den vanlege Skulen betre. Men
med mitt vonde Samvìt frå Matkòven -- sjå i "Fred"
um Gunnar Mat-Tjuv -- tagde eg og fann meg i alt.

Og Vinteren gav ikkje so reint lite Tid til Skulearbeid.
Eg lærde både å rekne og skrive, eit godt Stykke på
Veg. Han Far skreiv upp åt meg i Skriveboki; den
stræva eg då med um Dagane, når Tid var; og um
Kveldane sat eg med Tavla inn-under Kòla og rekna.
Til Hjelp hadde eg ei Reknebok som han Far i sine
Skulemeistardagar hadde skrìvi upp åt seg sjølv etter ei
eldre Bok, som ein annan Skulemeistar hadde skrìvi upp
åt seg etter ei endå eldre; dei kunde nok ikkje berre
gå til Bokhandlaren i dei Dagom. Stod eg fast, so hjelpte

SIDE: 203

han Far meg; han sat ved same Kòla som eg, og bøtte
Skinn-Hitar eller sauma Skinn-brøkar eller lappa Skor.
Til sine Tidir hadde eg Lag, og det godt Lag: han Farbror
Ola, som meir og meir slutta med Timbring og slo
seg på Handel; han gjekk då i Reknelære hjå 'n Far
eit Par Vintrar, jamsides med Brorson sin. Når eg vart
leid av å rekne (me vart aldri "trøytte" av slikt Arbeid),
las eg høgt i det gamle Testamente; det var det me
hadde til Lesebok.

Det gjekk godt med denne Skulen. Var "Timane" fåe,
so vart dei godt nytta; Læregutane var ikkje mange, og
Heimemåle var Skulemål. Han Far var langtifrå
Målmann; men han kunde ikkje skikkeleg tala "Gudsord".
Og difor vart han meg ein Lærar so god, at eg
kann segja d'er i hans Skule eg hev fengi Grunnen lagd
til all mi seinare Upplæring. Gjenom Heimemåle hans
Far fekk eg Greide på rett mykje av dette danske som
me norske Bøndar må lære all Ting på, jamvel det
som på fint heiter "Land"-Bruk.

Klår vart vel ikkje i alle Måtar Kunnskapen min;
soleis er eg rædd at det for meg var Jærbuen som i
gamal Tid hadde gjengi yvi Raudehave, liksom eg visst
hev fortalt deg at Stavanger var Jerusalem, o. s. fr. I
slike Ting våga eg ikkje å spyrja; eg hadde røynt at
Svari helst vilde gå meg imot.

Mitt rette Fedraland fekk eg ikkje Greide på fyrr
lenger upp i Åri; dei gudelege takka aldri Gud for
Heimlande sitt. Som og rimelegt kunde vera; lite hadde
dei høyrt gjeti det, og lite kjende dei seg heime her,
liksom dei heller ikkje skulde kjenne seg heime. Me skulde
vera "Pilegrimar" på Jordi. Liksom Jesus. Som aldri
sagde eit Ord mot det romerske Framandstyre, kor sårt
han elles syrgde yvi Lagnaden åt Folke sitt. Det heimlause
i Kristindomen er vel au det som Prestane våre
best hev kunna få fram. Det som er visst er, at eg
aldri høyrde Tale um Norig i mine fyrste År. Han
Gamle-Sven, Smeden, kunde vel stundom segja slikt som
at det og det "fanst det kje Maken til i heile Nåri";
men slike Gamlingar sagde so mykje rart. I Kyrkja var

SIDE: 204

eg den 17de Mai 1864, då det norskdanske Norig heldt
Fridomshelg; men der høyrde eg berre "Norge", som no
er teki upp i det jærske Folkemåle med. Seint lærde
eg å skýna, at Nåri eller Norig var det same som det
Norge eg lenger ut i Åri fekk til Lekse i Geografien.

Den Heimeskulen som eg fortèl um i "Fred" vart
haldin på Garden stundom, d. e. hjå Grannom; men
der var aldri me med. Læraren på denne Skulen, som
eg i sùmt hev teki til Mynster for min "Olsen", var ein
Student eller "Studart", som vildra um her hitte i mine
fyrste År og "budde på Vindheim"; eg hev aldri fengi
Greide på kvar han var ifrå.

Arbeidsskulen heime var stridare enn Bokskulen. Me
laut hjelpe til det me kunde med både Innearbeid og
Utearbeid; og her spurdest det ikkje um vår Magt; Gud
vilde hjelpe oss med si, berre me bad um det.

For han hadde sjølv sagt oss fyri å arbeide. Dertil
var òg Arbeide den beste Hjelp imot Syndi. Og den låg
alltid på Lur, ikkje minst etter oss Borni, sagde han
Far, som stundom syntest meg gåtefull, når han rødde
um dette. -- 

Ein sers Umtanke hadde han for meg; og eg fekk
mykje å stå i, helst då han slutta med å hava Dreng.
Æveleg nok var der å gjera ute som inne all Tid, og
eg fekk spenne i alt det eg orka. Innearbeide var elles lett.
Og her fekk eg snart Hjelp av 'nna Stine, eldste Syster
mi, ettersom ho voks til, um eg no laut "vera med" i
lengste Lage. Det var då helst å bera Torv og Vatn,
og sope Golve, og hjelpe til i Kjøken, og setja på og
taka av Borde; og so hjelpe til med Kinning og Karding og
Spoling og kva som fyri kunde falle, alt etter som Årsens
Tidir var. Men ute var det stridare. Serleg med
Jordarbeide; Vårvinna, Torvskurden, Slåtten, Skurden
og Eple-Upptakingi var stride Basketak alt. Millom Vinnune
au var der nok å gjera.

her hitte (jærsk, av hit): på desse Kantar. -- segja fyri:
"befale"

SIDE: 205

Ut-etter Fyrivinteren var det Turking og Maling, noko
med det Arbeide eg lika best. So var det Vinteren med
Bustell og Fjosstell og Heimearbeid av alt Slag. Bera
eller sidan pumpe Vatn til Buje; gjeva Kyrne og Smalen
og Øykine; måke Fjose; hjelpe til i Løo, serleg då me
fekk Treskje-Gogn; hjelpe til i Smidjo; stå og støyte i
Barkakjere; liggje i Eplekjellaren og reinske Bingane for
rotne Jordeple; i det heile hjelpe til i all den Endeløysa
av smått og stort Arbeid som der var på ein Gard;
det var ikkje berre Moro. Skulearbeide kjendest reint
som ei Kvile mot det. Det vart i det heile for mykje
Stræv og for lite Leik for ein litin Krok; eg treivst ikkje
rett, og fekk Uhug til Arbeid so vel som til Gudsord.
Anna leidt fylgde med. Eg lærde å ljuge og lure meg
fram med det som eg vilde men ikkje fekk Tid til, eller
ikkje måtte; og mine stakkars Småsystken, som so tidt
kom i Vegen når eg hadde tenkt å få meg ei Stund
for meg sjølv, vart meg til Mein; og Illskap og Argskap
fekk ofte Magti, der Barnehugnad og Godvilje skulde
rådt åleine.

Kristindomen vart det som Preikebøkane kalla Lov;
og der var mykje "Lovens Frygt" i Huse. Var me saman
med 'n Far, tagde me og var rædde. Det var Synd
å samrødast, når det ikkje var um naudsynlege Ting,
eller um "Sjæli"; me "skulde gjera Rekneskap for kvart
unyttigt Ord me hadde tala". Den Guden han Far trudde
på var i det heile den gamal-jødiske og nypietistiske
Jahve; hadde han nått fram til Faderen so hadde det
gjengi betre, for honom som for oss.

Men "Lovrædsla" var yvi oss jamvel når me var
åleine. Ikkje ho Mor heller kunde alltid hjelpe oss.
Me hadde so lite å gleda oss til, og so mykje å ræddast.
Og Ovund og Uhug kom upp oss sjølve imillom, med
Uvenskap og Uhugnad. Eg var verst her som i alt,
Venteleg av di eg hadde det tyngst og kjende meg minst fri
under desse ubarnslege Vilkår.

Altfor lite fekk me vera i Lag med andre Born au.
Det kunde vera i Skùmingsstundi Vinterdag, fyrr Kòla

Smale: Fåreflokk. -- Gjeva Kyrne: gjeva deim Mat.

SIDE: 206

vart kveikt; det Bìle han Far kvilde. Ho Mor hev visst
havt mang ein Strid berre for å få so mykje fram.
Han Far, Stakkar, som var under verre Tvang enn me,
meinte at me liksom han hadde havt best av å reint
"forsaka Verdi". Eg veit at når me kom inn att frå
Leiken vår var han i Ulag mest jamt; altfor vel skýna
han at "Hugen var etter oss der ute". So vart Ut-Hugen
endå sterkare. Og voks og voks, til dess han vart Uthug
frå Heimen sjølv. Den paulinsk-luthersk-pontoppidanske
Kristindomen hans Far sprengde meir og meir
Huse.

Det vart til det, at kor lite me i all denne Hugløysa
kunde samstevjast oss sjølve imillom, so var det då ein
Ting som kveikte oss alle upp: når han Far skulde på
Utferd. For me vart "frie" då. Og di lenger han skulde
vera burte, di meir Høgtid var det. Ho Mor, Stakkar,
laut nok au for vår Skuld vera glad; altfor vel såg ho,
at dette stengde og bundne Live ikkje var godt for oss
Småfolke.

I desse Tidine vart han Farbror meg til stor Hjelp;
med honom var det som den frie friske Verdi endå av
og til braut inn i Huse.

Han fór vidt ikring, han Farbror, og dreiv på med
mangt. Fyrst var det Timbring; so vart det Nautehandel.
Han fór nord i Fjordane um Våren og kaupte Kyr, og
hadde dei i Heiabeite um Sùmaren; so låg han i Byn
um Hausten og slagta og selde. Um Vintrane dreiv han
dertil med Sildesalting. Sidan vart han Timberhandlar.
Han fór på "Austlande" -- Mandals- og Kristianssandskanten
 -- og kaupte Vea som han selde på Jæren; det
var jamt Folk som skulde byggje der; dei gamle Husi
var ikkje fine nok, må-vìta. Sùme Vintrar kaupte han
Vrak som var innkomne på Jær-Strandi, og hogg upp og
selde ut i smått under Hamaren. Sidan, då Helsa tok
til å svikte, vart det Ferdir til Eikersund, Mandal, Kristianssand
og kvar som helst etter Doktarhjelp. Men frå
alle sine Tiltak og alle sine Ferdir hadde han Sogur å

Vea: "Træmaterialier."

SIDE: 207

fortelja; og når han ein Vinterkveld kom, so skal eg tru
det vart huglegt hjå oss. Då sat eg innestengde Ungen
og høyrde på han Farbror som det kunde vori sjølve
Snorre Sturlason.

Han hadde Sogur frå Sjø og Land, frå Handel og
Vandel, um Moro og Ålvor og alle Ting, og han fortalde
so ein kjende at han var med i Sogune sine. Aldri veit
noko Menneskje kva Hjelp slik ein Sogumann kann vera
for eit Barn; frå desse Åri av vart eg reint serskilt
glad i 'n Farbror. Han var i vårt avstengde og innestengde
Hus sjølve den lìvande Verdi som braut inn med
sitt Liv og sitt Spél; og fyrst og fremst var han det gamle
Jæren og det gamle Garborg. Med sine Sogur og sitt
klåre kloke Vìt gjorde han meir til å halde meg hugfrisk
enn eg skýna den Gongen.

Hjelp hadde eg stundom av Arbeidsfolki våre au; ein
av desse, han Gabriel på Bergj'e, ein stød og greid
"Austlending" (Dalabue), hjelpte oss mykje i dei myrke
Åri, og ikkje minst i dei siste og myrkaste; han var
med sitt gode Vìt og sitt rolege Mod til Studnad for oss
alle. So var det umflakkande Handverkarar og andre
meir og mindre farande Folk som beintfram eller umveges
vart Skulemeistrar for meg. Det var vel ikkje alltid
so sætande, det dei lærde meg; men betre enn inginting
var det då visst. Min fyrste Professor i europæisk
Literatur var ein umvankande Skræddar; han fortalde
meg serleg um Greiven av Monte-Christo; den Sogo stod
so høgt yvi alt det dei her laga ihop og gav ut, at me
berre fekk tvibøygje oss og knefalle. Ein Ryfylking som
arbeid hjå oss ei Stund, men laut røme då han hadde
stoli Pengeboki hans Farbror, fortalde meg um Eimbåtar
Og Luftbalónar og Gjest Bårdsen og ymist rart; og ein
gamall Svenske som fór her framum ender og Gong, og
då gjerne fekk Hus med Natti hjå oss, kunde koma
inn på Sogur um tolvte Karl eller fjerde Gustav; og
Stundom fortalde han um Prins Kristian August og den
bråe Banen som han fekk. So var det Fante-Thomas
som uppbygde meg med Guds Forunderlegheitir i Naturens
Bok, eller med Bilæte av den Planken som heiter

SIDE: 208

Verdi, og elles med mange Begrep, Aspekter og Anskuelsar.
Lærarane mine er i det heile fleire enn eg
hugsar eller veit; Takk have dei alle!

Men i det heile var det stilt i Huse, og myrkt. Mest
laut eg lìva på mine eigne Draumar.

Og deim livde eg på. Stasa deim til og tøygde deim
ut og gjorde deim um att og um att so dei varde mest
æveleg. Det var ikkje vanlege Barnedraumar; det vart
Sjukdom. Og ei Magt kunde dette Draumtulle få, so eg
stundom heiltupp gløymde Røyndomslive. Eit Døme kann
eg fortelja.

Det var i Slåtten; ein Høyvêrsdag; eg var med og
snudde. Men Hovude var fullt av ei Draumsogu, og Arbeide
gjekk trådt. Svært trådt. Dette kjende eg. Men
Draumen hadde Magti; eg vakna ikkje. Tok på Resten
upp Riva og vilde kvetja (bryne) ho; trudde det var Ljåen
eg stod med, og at den ikkje beit; for noko laut det
vera som var i Vegen. Fomla eit Bìl med dette, men
fekk ikkje Greide på det. Då var det han Farbror;
han var med i Høye den Dagen og kom til å sjå på
meg. Stod og stirde eit Grand; skýna kje dette; vart
mest rædd; det kom som ei Bivring i Mæle hans: "er
der noko i Vegen, Ådne?" Eg vakna og vart sjølv
mest rædd; hugsar ikkje lenger korleis eg vreid meg
frå det.

So reint kunde eg drøyme meg burt. Var det ei Sogu
eg høyrde og lika, laga eg ho um og stelte ho til og
gjorde meg sjølv til Hovudmann i ho, kor urimeleg ho
var; ja etterkvart laga eg meg ei Livssogu av kvart det
Påfund som i meg upp kunde koma. Desse Sogune
enda alltid upp-i ei Ørske-Høgd; eg vart Konge, Keisar,
Pave, Lyktemann og kva som helst; og ho vesle Serina
hans Sven vart Dronning, Pave-Dronning med, når det
kom so langt som til den siste store Sìgers- og Stasdagen.
Og eg bygde meg Borgir høgt i Sky, og vart lovsongin
yvi Heimane alle.

Det gjekk vidt med dette. All mi Arbeidstid vart

SIDE: 209

Drøymetid; eg hadde vorti galin, hadde det haldi på
nokre År lenger. Noko av det vìtugaste eg stelte med
var eit "Menageri" (med g), som eg fekk Tanken til av
"Menoza", ein Roman eg fekk lesa for di han var av
Dr. Erik Pontoppidan. Menagerie "bygde" eg nord-i
Markåsen, og samla inn Dyr og Fuglar av alle dei Slag
eg visste um, frå Oteren til Leviatan, men serleg alle
Villfuglane. Denne Dyreheimen, der eg serskilt stelte
med Vibo, av di eg var so glad i Vib'-Egg, vart til eit
Vedunder i Bygdine; og eg sjølv vart ein Herremann
som hadde mykje meir å segja i alle Ting enn både
Presten og Amtmannen. Etterkvart hadde eg eit heilt
"Bokrike" av slike Draumar, og kunde kvar Dag velja ut
den Sogo eg då lika best, til Umdikting og ny Uppstasing.
Det vart då eit trifeldt Liv eg kom til å føre:
eit Draumliv i meg sjølv, eit Halvdraum-Liv heime og
eit anna Halvdraum-Liv ute millom hitt Folke.

Det var det sjuklege eller på annan Måte serskilde
Folkelive eg i desse Åri såg mest til. Rett som det
var kom det ein gudeleg Halvtulling og skulde hava
Råd og Rettleiding av 'n Far, eller klaga si Naud um
ikkje meir; til andre Tidir var det eldre og meir røynde
Gudsborn som kom og vilde gjeva 'n Far Råd og Rettleiding.
Eg hugsar millom andre ein Skomakar frå
Stavanger som kom og vilde lære 'n å "jubla". Når
han ikkje kunde juble, so hadde han ikkje den rette
"sønlige Udkårelses Ånd," meinte Skomakaren. "Du
skal gjera som eg: jubla!" sa han. "I alt mitt Arbeid,
frå Morgon til Kveld, -- eg gled meg i Gud og jublar
og syng; då vågar kje Satan seg innpå meg. Eg er
trygg og glad som eit Barn i Fange åt Far sin; me er
frelste, Eivind! Me skal til Himilen! Ingin kann taka
Gleda vår frå oss; men so skal me og vera glade.
Me skal leika og kveda, kveda åndelege Lovsongar; me
skal jubla; me skal jubla, Eivind!" -- Han Far smilte.
Me skulde vel helst dyrke Gud i Arbeide vårt, meinte
han. Og heller "jubla" i våre Bønestundir.

Fleire og fleire var det i dei Tidine som tok til å

hitt: neutr. av hin.

SIDE: 210

tenkje på "Sjæli" si. Herren kunde koma nårsomhelst;
og då vilde det vera vondt um me ikkje var budde.
All Stad var det Preikarar å høyre, sùme av Hauge-
Slage -- desse fekk etterkvart tala heime hjå oss med
 -- , andre, serleg By-Handverkarar og slikt, med serskilde
Småbrigde i Trui eller Talemåten. Eg kom til
å høyre ymist av dette; men di meir eg høyrde, di
mindre brydde eg meg um det. Kannhende var det i
desse Tidir eg fekk den fyrste Tanken um, at ikkje alt
er Sanning som gjev seg ut for det, og at Vårherre
knapt kann vera andsvarleg for alt som kallar seg Gudsord.
Ser-Lag sanka seg ihop um eitt og anna Små-Tull
rett som det var; ein som eg i "Fred" hev kalla Søren
Soma fekk med Domedagsdraumar og ymis Ørsking skræmt
ihop ei heil liti Sekt; gudeleg Rædsle og Halvørske vakna
både her og der; Halvprofetar og Halvgalningar kapppreika;
Folk vart halvsjuke og heil-øre, misste Vìte og
drap seg; det var ei syrgjeleg Tid. Hjelp var ikkje å
få; Prestane stod framande i eit framandt Folk og kunde
inginting gjera.

Folke leid vondt; det var fleire enn han Far eg såg
det på. Eg hugsar ein Bonde her or Sokni; han var
endå skyld med oss på Morsida. Det var ein drivande
Mann, og han arbeidde seg upp; Hovude hans var godt
til sitt Bruk, men kunde mindre med det boklege. So
vart Kòna hans vakt. Og Huse dreiv fullt med Lesarprestar.
Dette varde eit Par År; so døydde Kòna. Det
var då, han Abram kom i "Anfektelsar". Eg kom til
å sjå 'n ein Gong i den Tidi, og eg gløymer det aldri.
Det var ho Mormor som var ute og ferdest, og eg fylgde
henne med Øyk; so råkar me 'n Abram. Han kom
farande som han sprang for Live, skrinn og svart, yvigrodd
med Skjeggebust, skræmd og stygg i Augo, reint
som han ikkje var klok; då han såg kven me var,
stana han og tok med ein Gong til å klaga seg for Sjæli
si. Han hadde kje Fred korkje Natt eller Dag, jamra
han; ho Jorina, Kòna hans, var i Himilen no, det visste
han; men sjølv kom han ikkje til Himilen; han kunde
ikkje få det so godt for seg som ho Jorina hadde havt

SIDE: 211

det. Han kunde kje få Fred med Gud! Eg stirde på
den forskræmde Stakkaren som fyrr hadde vori so roleg
og stød; og det var som eg kjende Svåvel-Lukt.

Ho Mormor tala godslegt med han Abram. Han skulde
ikkje tru vondt um Vårherre. Vårherre kjende oss og
visste kóss det var med oss; og han var ikkje urimeleg.
"Du skal gjera det beste du kann, Abram, og ikkje bry
deg det Slag; han vil oss nok inkje anna enn det som
godt er," sagde ho Mormor.

Han Abram svara ikkje større; hasta i Veg burt-yvi
Bakkane som ein skræmd Hare. Sidan tenkte eg på,
at ho Mormor visst ikkje hadde lært 'n rett Kristindom;
Vårherre var knapt so greid å koma til Rettes med
som ho hadde sagt. Men eg ynskte so smått at ho
måtte hava Rett likevel. Og då ho sidan døydde, og
der ikkje var anna enn godt å høyre frå Sottesengi
hennar, tenkte eg med meg at kven veit: kannhende var
Vårherre rimelegare enn Folk trudde.

Men det torde eg ikkje líte på.

Eg heldt meg sjølv til Jahve i dei Tidine, når eg stræva
med å umvende meg.

For eg stræva med dette stundom; og det ikkje so lite
heller.

Hùgen til det gode var det vel knapt som dreiv meg.
Sterke Brandskildringar frå Helvite gjorde meir, og so
dertil Daudebòd, helst slike som kom uventande, eller
nære-frå, eller liksom med serskild Ærend til meg; soleis
når Jamnaldringar døydde.

Visst er det: eg "fekk Ålvor for meg" sùme Tidir.
Då lét eg Draumane fara og stræva med å koma i
Samfund med Gud.

Eg skulde vìta Vegen. Han Far las og fortalde um
denne Vegen for oss kvar Sundag; og seinare, då eg
kom i Skulen att, fekk eg "Saliggjørelsens Orden" gjenomgjengin
der med, av den eine Skulemeistaren klokare enn
den andre.

Men endå var Vegen ugreid for meg. Og vart so

SIDE: 212

verande alltid. Den tridje Artikel var i det heile vrang;
og det um Hugvendingi og "Saliggjørelsens Orden"
var det verste. Eg kunde ikkje lære det forutto dessmeir,
annarleis enn so vidt eg greidde det til den Dagen
på Skulen då me skulde "ha det".

Men eg fekk beda. Slike Bønir skulde Gud alltid høyre,
sagde dei. Stundom såg eg au etter i Forklåringi um
"Saliggjørelsens Orden".

Men Bønine hjelpte ikkje. Eg kunde beda so ålvorsamt
eg vilde; Hjelp kom det ikkje, so vidt som eg
kunde forstå.

So hugsa eg, at ein laut vera umvend, um ein skulde
kunna beda rett. Kva Råd var her då? Beda Gud
hjelpe meg beda? Eg freista med det. Men hugsa snart,
at ein kunde vel ikkje beda rett um det heller, fyrr ein
var umvend.

Det vart då ikkje onnor Råd enn at eg fekk springe
yvi Bøni so lengi. Eg fekk tru at Gud vilde hjelpe meg
likevel, når han såg det var Ålvor med meg. For
han vilde, at me skulde umvende oss og "komme til
Sandheds Erkjendelse".

Men so var det den Servansken, at Anger yvi Syndi
måtte til. Utan den var det ingin Veg å koma. Eg
stræva svært med Angeren. I "Fred" hev eg fortalt um
Enok Hòve og hans Angerstræv; det meste der er teki
frå meg sjølv. I Grunnen var Ulykka den at eg hadde
synda so reint for lite. Det kunde ikkje verte nokon
skikkeleg Anger av slikt. Skikkeleg Anger var det ikkje
fyrr ein kjende seg den største av alle Syndarar; det stod
i alle Bøkar. Men det gjorde ikkje eg. Eg stræva alt
det eg kunde; leitte upp i Minne alt det galne eg hadde
gjort, sagt, tenkt, havt Hug til, og det vart ikkje so lite;
dreiv det stundom so vidt at eg tenkte det laut vera
Anger, dette-her, endå eg ikkje merka noko til Syndegråten.
Bad då um Tilgjeving det beste eg kunde.
Men kjende ikkje noko som kunde vera Hjelp eller Svar.
Trøysta meg med, at det var vel ikkje alltid ein kjende

forutto: utanbokes, "udenad".

SIDE: 213

det. Ikkje alle var so høgt nåda som Luther og Johan
Arndt. Ein fekk tru. Tru at Syndi var tilgjevi, og so
berre drive på med den nye Livnad.

Eg freista med den. Ein Dag, tvo Dagar, tri Dagar,
og lenger. Det gjekk ikkje verst stundom. Me var
skrøpelege. Men berre me vilde det gode -- ; det galdt
nok mest um det. Eg bad og heldt på. Men Rædsla
veikna og Live lokka. Meir og meir gløymde eg å
beda; mindre og mindre var eg på Vakt. Klårare og
klårare visste eg, at eg var den same som eg hadde
vori.

Og dette vart endå sistpå ei Trøyst. For då kunde
eg vel ikkje med dette Stræve mitt vera komin so langt,
at det hadde vorti til Synd imot Åndi. Smått um Senn
gav eg so Stræve upp. Eller gløymde det av. Det fekk
vera med Hugvendingi til eg vart større og hadde synda
meir. So gjekk det vel au betre med Angeren.

Stundom freista eg å gå mindre strengt etter Boki.
Det var vel ikkje alle som hadde det like eins. Serleg
med Born var det visst annarleis; stod det ikkje at Guds
Rike høyrde deim til? No galdt vel dette mest um Småborn.
Men noko galdt det vel for min Alder med. No
vilde eg berre tenkje på Vårherre, og beda, og alltid
vera lydig og snild mot Far og Mor, og greid og beinsam
mot Systken og Kjenningar; so hjelpte Vårherre
meg etterkvart, skulde eg sjå.

Eg kunde halde meg uppe i dette nokre Dagar. Og
kunde stundom hava det rett godt. Serleg når eg fekk
det til med å vara snild mot Mor og Far, og jamvel mot
Systken. Men det stod aldri lengi på. Smått eller
brått kom eg ut av mitt gode Lag, og skýna då straks
at eg ikkje hadde vori umvend. Å nei; ein slapp nok
ikkje frå det so lett!

Eg hev gjort ikkje so reint fåe slike Tiltak frametter
Åri. Og dei vart meir ålvorsame etterkvart, av di eg
meir og meir ræddast for denne gåtefulle Syndi mot
Anden eller "Forhærdelsen". Men alltid når eg hadde
stridt ei Stund med å koma til Gud dovna det av med

SIDE: 214

meg att; i Grunnen hadde eg ikkje noko hjå Gud å
gjera.

Ingin visste um dette Stræve mitt. Og heller ikkje
måtte nokon vìta noko, fyrr eg såg det vart noko av.
Ein Gong etter ei slik Vekkjingsrid kom ho Mor til å
segja at eg hadde vori so snild no eit Bìl; eg vart skamfull
og heit og snudde meg frå henne.

Men Barndomen er forunderleg. Med all Bljugskapen
min for desse Hugvendings-Tankane, og med alt det at
eg var vortin so framand for han Far, var det til honom
eg ein Gong kom til å tala um dette Stræve mitt. Tvil
som eg hadde havt, og Spursmål som var komne i Vegen
for meg, nemnde eg utruleg fritt; hadde i det heile ei av
dei fåe gode Samrødune med 'n Far som eg kann minnast.
Han tok det godt upp. Trøysta meg; tala rolegt
og roande. Det var mange Vanskar, sagde han; eg skulde
ikkje vera rædd. Gud kom i si Tid. Og då, meinte
han Far, fekk eg lære mangt som eg enno ikkje skýna.
Eg hugsar eg vart forundra yvi at han tok det so stilt;
men det var nok ikkje lenger i dei sterke Dagane hans,
dette.

Eit anna Møte minnest eg, som eg hadde med 'n Far;
det var eit Par År seinare. Eg hadde fengi lånt Ibsens
"Brand", Og tenkte at fekk han høyre noko av den, so
vilde han få betre Tankar um "desse Uppdiktingsbøkane".
Det laga seg so vel au, at eg fekk lesa upp noko av
"Brand" for 'n Far. Han sat og høyrde på meg ei
god Stund. Svært still sat han. Eg tok alt til å tru
at Slage var vunni. Då bad han meg slutte. So sat
han og tagde eit Grand. "Nei; eg må kje høyra på
sovori," sagde han. "Det gjeng for mykje inn-på meg;
det er so eg gløymer ... alt anna." Eit Grand etter
lagde han til: "du må agta deg du au. So desse Bøkane
ikkje fær for mykje Magt med deg."

Eg las ikkje meir av "Brand" for 'n Far. Men den
Rådi han hadde gjevi meg fylgde eg ikkje.

Og so kjem det noko som eg ikkje veit Samanheng
med; reint for seg sjølv stend det.

gange inn -- på: "angribe"; "gjøre Indtryk".

SIDE: 215

Eg var ferdug med alle "Vekkjingar". Alle Sutir av
det Slage var burte. Dette som Prestane og Preikebøkane
rørde um var noko Tull. Der var ingin slik gamall
Sinnatagg til Vårhere som sat og lurde på um han
kunde få kaste oss i Helvite.

Eg minnest so vel både kvar eg var og korleis Verdi
såg meg ut, då eg ein skysprengd, solblinkande Vårdag
gjekk og sagde meg dette. Eg veit kje kvar eg
hadde Tankane frå eller korleis eg kom på deim; men
dei var klåre og trygge. Dei letta og gav Ro; der var
korkje Sinne eller Uppreist i deim. Som ei frisk, roleg
Morgonstund stend dette for meg. Alle gamle Gåtur
og Rædslur var avlyfte, burt-tekne; eg var fri; løyst.
Og Verdi var fager: Åker og Eng og Mark og Sjø, og
ingin Audheim der Devlar dansa. Lìva skulde me her,
og byggje Jordi og vera glade; ikkje liggje og fumle og
tumle med Devlar og Gravrædsle.

Det hev vel vori eit Hùglag, ei Vakning av ungt Mod.
Men det kann og ha havt Samanheng med, at eg då var
komin i Skulen att, og hadde fengi ein Lærar der, som
eg kunde tala med. Denne Læraren var ein Kjenning;
me hadde jamvel gjengi saman i Skule fyrr; han var
klok men ikkje framand, upplærd til Skulemeistar men
ikkje Seminarist; og han hadde Tankar som var for-våglegt
nye for meg nett av di dei ikkje var framande. Han
tenkte heimslegt! Var Skulemeistar, og tala på Skulen
skulemeistarfint; men han tenkte som me, og tala som
me, når han sjølv og ikkje Skulemeistaren tala. Han
samrødde med meg, og me vart kjende att. Det var
kje so mykje "nytt" han lærde meg; men han lærde meg
å sjå det gamle so det vart nytt; og smått um Senn
tok eg til å skýna at eg livde i Norig og ikkje i Galilæa.
Frå den Tid er det som eg vaknar og tek til å
arbeide meg ut or Haugen min; og Ungdomsframhùgen
livnar, so eg vel stundom kunde bli vel modig, veit eg.

Denne Læraren og Kjenningen min hev eg nemnt fyrr;
han er Skulemeistar enno og heiter Torkell Mauland.

SIDE: 216

Han fortèl meg elles at me er Fem-Menningar. Hans
og mi "Tipp-tipp-tipp-tipp -- -- ?-Mor," skriv han, "er
i Skifteboki skrìvi "Gitle Knudsdotter" i Staden for Gitlaug
Knutsdotter; ho var Mor til Knut Garborg, Far hans
(Eivind og) Olav, Far hans Ådne, Far hans Eivind, Far
din; same Gitlaug Knutsdtr. var like eins Mor til Gitlaug
Risa, Mor hennar Gitlaug Garborg, Mor hans Svein
i Holen, Far til Mor mi; er ikkje dette som det var
skrìvi ut or Sogo?" -- Det er det visst; endå for meg
sviv det rundt helst.

Han granskar i det heile gamle jærske Ættelistur i
seinare Tid, og finn, at det på Jæren er meir Skyldskap
millom Folk enn godt gjer, kannhende. I sùme
Ættir ser det då visst ut til å ha vorti for mykje av
det; Ættine hev beintfram sjukna burt. Og ymist anna
skralt er her millom Folk som kann hava Samanheng
med dette. Eg for min Part undrast soleis på, um me
ikkje her hev ein av Trådane til den gudelege Sjukdoms-
Tåtten som i seinare Tid vev seg igjenom so store Lag
av Jærfolke.

D'er kje godt å vìta. No, då Jønnvegin og ymist
anna hev sett sterkare Straumdrag i Tilvære her, og
fengi upp både meir Utflytjing og meir Innflytjing, kann
me visst vente ei Uppfrisking i alle Tilfelle.

Men kor som er: Fem-Menning med Torkell Mauland
vil eg gjerne vera.

 -- -- -- -- -- -- -- -- -- -- -- -- -- -- -- 

VI.

Knudaheio 10. 5. 1901. 

Du Steinar!

 -- -- -- Det kom att både Skuletid og Kyrkjetid,
som fortalt er i "Fred".

Stridt var det ofte når eg skulde til Kyrkja; eg hadde
so mykje heime å stelle med. Men når eg kom til
Kyrkja gløymde eg dette. Det var gildt å sitja og sjå

SIDE: 217

på Folke etterkvart som det kom inn; eg kjende dei
fleste, um eg ikkje alltid visste Namni.

Ikkje mindre gildt var det når Presten kom på Stolen.
For det høvde seg so vel at eg skýna ikkje Presten
vår. Han hadde liksom Moses eit tungt Mål, stota
og stama og "tala ikkje reint", so ein skulde vera gløgg
um ein kunde skilja Gudsorde hans. Ingin venta det av
meg. So kunde eg med godt Samvìt brùka Augo meir
enn Øyro, berre eg sat noko-so-nær still då.

Og i Kyrkja var der nok å sjå etter. Altertavla med
Altare og Blæja var det gildaste; og so var det Preikestolen;
og Prestalemmen med Prestafruo og Prestabodno,
som var mange og mangeleis laga, sùme vaksne og
sùme halvvaksne og sùme småe, men byklædde og fine
alle; og Gjentune hadde Hattar på Lag som Gutane.
Venast var dei minste, tótte eg.

Klokkarstolen og Stolane for Medhjelparar og Skulemeistrar
granska eg vel; det kunde hende det var Framande
der, og det stundom fine Framande. Klokkaren
heldt eg serskilt godt Auga med; det var han som styrde
Kyrkja. Han las Bøni både fyrst og sist, og styrde
Songen, og klædde på og av Presten, og song og sagde
Amen både her og der; den fyrste eg såg var Gamleklokkaren,
han frå Vestly; so var det Sven Mauland,
den fyrste seminarlærde, og til Slutt Vellesen, som tala
fint liksom Prestfolke og noko seinare fekk Lærarskule
på Thime. Sidan tok eg det eg kunde få med av
Kyrkja elles; desverre var Stolen vår No. 4 frå Kordøri
og dermed altfor langt framme, so det var mykje eg
ikkje kunde sjå.

Men eg hev sétt meir enn ventande skulde vera. Eg
kjende til Slutt mest heile Sokni. Enno hugsar eg serskilt
Lensmann Mossige, og Per Mossige, og Ola Årest,
og -- ja det vart mange, skulde eg rekne deim upp.
Av Lemmane greidde eg den på vinstre Handi, der den
meste vaksne Ungdomen sat; der hadde eg alltid mykje
å sjå etter. Kvinnfolk-Sida ned-på Golve hadde eg
meir Møde enn Moro av; ikkje kjende eg mange der, og

Blæja: Ring-Grindi um Altare.

SIDE: 218

dei eg kjende kunde eg knapt taka att, når dei sat der
kyrkjeklædde i Snipp og Huve. Då vart Hovudi so
lange og smale, og Andliti so smale og bleike at dei ofte
vart reint ulike seg; det var jamvel stundom berre so
vidt eg kjende att Mor mi. Dei gjekk med Snipp Gjentune
au, det fyrste eg minnest; men han vart avlagd meir
og meir, og kom burt på Resten.

Mest Moro var det å sjå på dei gamle Mennane.
Sùme var høge og strake og heilt-upp vene. Men mange
var småe og rare og krokute, med snaude store Skallar
og kvitt eller kvitflekkut Skjegg, og løglege småe Nasar
med Vortur og Hårflisur, eller med småe Hårdottar
som tøygde seg fram or Nasebori liksom Bustir; og Andlit
med utrulege Rukkur og Valkar; og Augo småe og
gule eller store og raud-årute. Dei sovna ofte, desse
Gamlingane, når Presten kom noko ut i Preika, og
kunde då stundom vera reint løglege å sjå på.

Presten, Gunnerus, eller Gunnerius som Folk sagde,
var av den kjende Gunnerus-Ætti. I Grunnen var det
ein snild Mann, um han elles var noko "hastig" av seg;
det gjekk endå Sogur um, at han i yngre Dagar hadde
teki på Folk og banka deim upp, når Sinne fekk Magti.
Det skulde ikkje vera noko Hovud på Gunnerus vidare;
dermed hadde han lòti taka Prestevegen, endå han ikkje
kunde tala reint. Men dette med Mæle hans, det gjorde
kje noko vidare. Folk klaga nok yvi at han ikkje kunde
messe. Men Vårherre hadde gjevi oss Gunnerus, og so
fekk me vera fornøgde med Gunnerus. Vilde ein høyre
Messe, kunde ein fara til Nærbø eller Klepp. I Klepps-
Kyrkja fekk ein dertil høyre serskild god Preike; Presten
der, Presten Moses, tala so vent. Det var elles lengi
fyrr eg kom dit; han Far meinte me skulde halde oss til
vår "egen Forsamling", og ikkje flakke um "ettersom
Øyro klådde". Eg fekk likevel høyre Moses nokre
Gongir; og eg måtte segja han var framifrå. Det lette
rike Bass-Mæle hans hugsar eg enno. Av Preikune
kjem eg i Hug nokre Ord som han ofte kom att med og
fekk til å klinge serskilt vent, helst i Enden av Setningar:

på Resten: til Slutt.

SIDE: 219

"i Upprigtighed og i Sandhed"; Orde "op" uttala
han med opin u. Det var storfagert; eg vart reint
tekin med.

Elles heldt Folke seg til Lækprestane, når det var
Orde dei vilde høyre. Og betre og betre kom Folke til
Lags med Gunnerus; dette kom vel og mykje av at han
hadde slik ei snild og folkeleg Frue. Gunnerus var
Prest på Lye alt til han døydde; det er den siste Presten
som er gravlagd ved Thime-Kyrkja.

13/5. 

Takk for Brev!

Ille knurrar du yvi Bøkane våre i seinare Tid; du er
nøydd til å lesa deim no, stakkars Krok, um det her og
der skulde vera eit norskt Ord i deim. Men Suttr-og-
Sorg er alt ihop, tykkjer du, og Samvìt og Magaverk og
Stoppels. Hadde du kje 'n Åsmund Vinje å trøyste
deg med, so kom du til å hengje deg tvert upp,
trur du.

Kva skal eg segja? Der er vel altfor mykje i det, veit
eg. Men du fær trøyste deg. Dei er kje stort gladare i
sjølve det glade Paris no, dei som skriv. Ein av dei
nyaste der skal jamvel ha sagt, at kann han kje med si
næste Bok få minst tie av high-life-Lesarane sine til å
kòlrøykje seg ihel, so vil han kje skrive meir; gjev han
heldt Ord. Kvar Devel vil hava sin Månad, som du
veit; ein fær taka det med Tòl og suge på Labben.
Les Vinje når det vert for stridt; og lat elles Verdi
surre!

Med meg er det betre no. Eg tok meg ein Svelg
Opium her ein Kveld; tenkte som so: breste eller bera!
Tri Dagar sov eg etter det; og dermed er den verste
Suttr-og-Sorg yvistridd for denne Gongen, trur eg. -- -- 

14/5. 

 -- -- Det vart Skifte med Skulen i våre Bygdir
med; i Staden for Umgangsskulen i Heimane fekk me
Pulteskulen i ei serskild Skulestogu, der det ikkje var

folkeleg: med god Folkeskikk; "dannet".

SIDE: 220

noko som minnte um Heim. Det var Tingstogo på
Mossìge me fekk; Ingjebrett var vortin Lensmann i Høyland.
Eit høgt, stort Rom var denne Stogo, med By-
Vindaugo på den eine Sida og inkje Vindaugo på den
andre; framandslegt var her; men framandt var fint. "Kateder"
(Lærarstol) hadde me kje enno, og Skulepultane
var umåla; men det store hadde me, at me skulde ikkje
vera heime lenger. Og det lika me; no hadde me det
mest som Skuleborni i Byn.

Dei Skulemeistrane me heretter fekk lagde au Heimen
frå seg for det meste, so i Skulen då; det hjelpte oss
lite at dei var her frå Bygdine alle. Ja eg fær brùka
det store Orde "alle"; dei tok til å flytja og flakke som
andre Embættsmænnar no, og var vel nøydde til det,
når dei skulde slå seg frå Jordbruksarbeide, som dei
fleste av deim skulde.

Og um me endå ikkje visste det so klårt som det
sidan hev vori sagt i sjølve Stortinge, so kjende me det
på oss: det me her skulde lære var å bli Krambugutar.
Berre dei som ikkje kunde nå so høgt fekk gå heime
og slite på Bondegardane, -- um dei ikkje kunde koma
til Amerika då.

Eg hugsar endå at me samtala um dette, me tvo som
sat øvst på Mossìge-Skulen; -- for Snobbeskapen i Ære:
dei "beste" skulde sitja øvst. "Dei beste" heldt då au
sjølvsagt ihop mot dei mindre "gode". Eg for min Part
visste ikkje enno kva Veg eg vilde gå. Men eg visste
at Garden vilde eg segja frå meg. Med No. 2 var
derimot alt greidt: han vilde på Krambu. Dei "andre"
tala eg ikkje so djupt med. Det var forunderlegt: me
vart heilt-upp framande for kvarandre på denne nye
Skulen. Og Læraren vart framand han med. Eg hugsar
serleg dette um ein av deim som me lika best, og som
ikkje minst eg var glad i; han var snild som Dagen var
lang; men um det hadde vori Son til Presten kunde han
ikkje vori meir framandsleg for oss enn denne vart, då
han hadde vori på Lærarskulen. Og endå var han
Bondegut som me, og frå ein av dei næmaste Grannegardane.

SIDE: 221

Framande og storvorne vart me då sjølve med, kann
du vìta. Når me kom heim ut-ikring Non -- "ut på
Ettermiddagen" som det no vart -- , vilde ho Mor gjerne
hava eit Grand Hjelp av oss, som ho elles var van med,
og som ho turvte vel. Eller han Far sagde oss eitkvart
fyri. Noko vidare Arbeid var det aldri; dei visste snart
at Skulen hadde meir å segja yvi Krambugutane, skulde
bli, enn Heimen; men dei tenkte me kunde alltid hjelpe
til med eitkvart smått. Hja; nei sagde me vel ikkje.
Me fekk drygje til me vart store med det. Men gode å
beda var me ikkje heller. Me hadde so mykje sjølve å
gjera no, må-tru. Skulen hadde større Krav på oss
enn Heimen. Dertil var det dei gode Skuleklædi; me kunde
då kje gå i Fjos og Stall med deim? -- Skifte? -- Ja-
ja. Me fekk skifte då. Og me gjorde det me skulde.
So knapt og so fort som Råd var. Men huglegt gjorde
me det ikkje. Og Far og Mor bad oss mindre og mindre
um Hjelp, når dei ikkje plent var nøydde til.

Soleis studde ikkje Skulen Heimen lenger, men studde
Borni mot Heimen. Hjå mange og stødt fleire av oss
vende Hùgen seg heilt her; me gjekk meir og meir og
venta på Konfirmasjonen, so me kunde koma "ut".
Heime; kva hadde me heime å vera etter. Det var vel
alltid det som var betre å brùka Live sitt til enn å
gange og sparke i Mold og Mýk på Jæren. Dei som
ikkje dugde til anna fekk vera heime. Me andre vilde
lenger upp.

Og soleis hev Ungdomen tenkt heile Tidi sidan. Berre
dei som "ikkje dugde til anna", og so dei fåe som
Folkehøgskulen sidan fekk Tak i, eller som vart tekne av
Heimetanken elles, greidde seg, heilt eller halvt.

Noko hev det au hjelpt, at Lærarane sjølve etterkvart
tok til å skýna at dette bar gali i Veg. Mange av deim
hev stridt imot Straumen det beste dei hev kunna, og
dermed gjort Folke ei Hjelp som dei vil få Tak fyri
når dei ligg i si Grav. Men Straumen var for strid.
Altfor mykje av Landsens Ungdom vart rìvi med og skylt
burt, til Byane og til Amerika.

Eg hev røynt nok av dette i mi eigi Ætt. Me var nie

SIDE: 222

Systken; og di lenger me gjekk i Skulen, di mindre vilde
me arbeide. Serleg vart vårt eigi Arbeid oss imot.
Berre ein av oss vart Bonde.

Nå; sùme, som eg, hev vel havt Sjukdomen i oss
frå Upphave. For meg var Bøkane som ein Lagnad.
Serleg Diktbøkar og slikt, som ein Bonde og Jærbu skulde
vera tòlleg trygg imot. Du undrast vel på, korleis eg
kann vera komin ut for Diktbøkar. Her midt i Lyngheidi,
i ei gamall Bondebygd millom Hav og Fjellgard,
og i ein Heim der eg vel helst skulde ha fengi Bok-
Støkken?

Eg må vera boksjuk fødd. Det eg veit er, at då eg
ikkje kunde få Bøkar på annan Måte, so fann eg meg
eit "Leiebibliothek". Og fekk byfarande Grannar til å
låne Bøkar for meg der. Dei visste at eg var under
strid Tvang, so dei meinte dei fekk hjelpe meg so smått.
Og Bøkar kunde eg då ikkje hava vondt av. Serleg
når Bøkane kom frå ein Bokhandlar som hadde både
Luther og Johan Arndt i Hyllune sine. So var dei snilde
og gjorde som ho Mor: hjelpte meg og tagde med det.

I Buakammerse, i den store blåe Kista hennar Mor,
djupt ned-på Botnen av den, under mange Lag av Sengklæde
og Underklæde og kva det alt var, hadde eg Lånebøkane
mine gøymde. Og framfor den Kista låg eg på
Golve på mine Kne og las so tidt eg kunde stela meg
ei Stund, med Kistelòke upp-slegi, studd til Kistekanten,
med Boki halvløynd ned i Kistegape, so eg skulde kunna
stikke ho snøgt ned og få Lòki att, um han Far kom;
las som for Live og Sæla. Seinhaustes og um Vinteren
helst; då var det minst Utearbeid. Omn var der ikkje;
og røre meg kunde eg ikkje; eg låg og las um Kongar
og Gudar og fraus so eg skalv; -- desse gråkalde Lesetimane
hev eg havt vondt av all min Dag sidan. Men
kva Råd var der? Lesa måtte eg. Og ikkje alltid
kunde det laga seg so godt som det gjorde hin Fyrisùmaren,
då me køyrde Torv or Tårlands-Myri og han
Far ikkje var med; eg sat i Torvgrindi og på Torvlasse
dei lange Maulands- og Nylst' -- og Gudmest'-Myrane upp

SIDE: 223

og ned og las "Baldurs Død" so Tårune hagla. Nei;
eg fekk nok nytte Stundine når eg hadde deim.

Ingemanns Romanar heldt meg vel lengst. Eg kunde
ikkje gjera deim etter, um eg stundom freista med det;
me hadde korkje Kongar eller Riddarar her. Men dei
drog meg mykje sterkare enn Gudsord nokon Gong hadde
gjort med alt sitt Himilrike. Og Danmark vart mitt nye
Fedraland, det eg elska meir enn eg nokon Gong hadde
elska Judæa.

Men Øhlenschlæger lærde meg jamvel å elske "Norge".
Ja han gjorde meg til "Asa"-Dyrkar. Odin og Thor, og
Freya med, danske og vene og milde som dei under
hans Hendar vart, livna upp for meg, so eg i Draumane
mine bygde Altar og planta Lundar for deim. Og i
Draum-Sogur som eg laga tok dei Bønir og Blot av meg,
og viste seg for meg, og lova meg Herredom yvi alt
Norges Rige.

Hjelp og Rettleiding med Bok-Låni hadde eg ei Tid
av Torkell Mauland, som sjølv lånte meg mang ei god
Bok. Han las Boksogu i dei Åri, og gav meg Rådir
og skreiv upp Bok-Namn; gjorde i det heile at det ikkje
vart berre Vill-Lesnad med meg. Men endå vart det
Vill-Lesnad nok. Det eg skulde hava var ikkje alltid å
få; og so fekk eg anna i Staden, Romanar og kva som
helst, stundom Ting som eg i den Alderen ikkje kunde
greide. Det hjelpte lite um det var "gode Namn"; eg
hugsar eg stræva med Goethe, Shakespeare, jamvel Dante.
Men kom ingin Veg med deim; dei var meg for høge og
for tunge. Dantes "Guddomssong" (Divina Commedia) i
dansk Umskrift stræva eg serleg med; både lokka Titelen
meg, og eg hadde lesi eller høyrt, at denne Boki
skulde vera noko serskilt. Men eg greidde ho ikkje.
Halvannan Song sleit eg meg igjenom, trur eg; so gav
eg upp; det fekk "vera til eg vart stor". Sidan hev eg
då kunna lesa Goethe på Tyskt og Shakespeare på
Engelskt; men Dante -- honom fær eg nok likevel til
Slutt lesa i Umsetnad. Ein er ikkje fullvaksin fyrr ein
hev lesi og eigna til seg dei store, dei som hev sétt

SIDE: 224

djupast ned i Grunnane og høgast upp mot Høgdi; det
lærer ein snart å sjå.

Elles las eg det eg fekk og tok det som det gjekk.
Det vart mangt Slag og alt Slag, Dikt og Uppdikting,
Gudesogur og Gatesogur, Aleksander Dumas og Tusund
og ei Natt; men det eg lagde Merke til, og freista å
få som eit Samanheng i, var det som eg las etter Uppskriftine
av Mauland. Etterkvart fekk eg då Kjennskap
til det meste av den danske Bokheimen frå Holberg av
og ned-yvi til vår Tid, og til den norskdanske fra Maurits
Hansen til Bjørnson og Ibsen. Litegrand norsk Lesnad
fekk eg au Tak på hjå Mauland; og sùmt av den norske
Bokheimen, serleg dei fyrste Bøkane av Kristofer Janson,
lika eg so godt, at eg kom inn på ville Draumar um
korleis eg til Slutt sjølv vart den som fekk innført norskt
Bokmål i Norig.

Men etterkvart fekk Ibsen Magti, som eg visst fyrr hev
fortalt. "Brand" og "Peer Gynt" gjorde meg galin, endå
det sjølvsagt var lengi fyrr eg fekk noko vidare Vìt på
deim. Torkell Mauland gjorde stundom Narr av denne
Ibsen-Ørska mi; men det hjelpte ikkje.

I Åri kringum Konfirmasjonen samla Draumane mine
seg meir og meir um det som då var det gildaste i Lande:
eg vilde vera Diktar. Ikkje nokon Kingo lenger; kven
brydde seg um Kingo. Nei; rett Diktar. Og no vart det
Ibsen eg hermde. Han rådde meg til dess eg vart so
vidt vaksin at eg såg kva det galdt, um eg skulde bli
anna enn Etterskrivar: å finne meg sjølv og det som
var mitt.

Konfirmasjonen kom. Med sine Sutir.

Eg hadde stræva med å hugvende meg so ofte og so vel,
at eg visste kor lite det nytta. I det heile var det fåfengt
å "vilja" umvende seg. Me kunde ikkje vilja noko
godt. Me var vonde og vilde det vonde. Berre Gud
kunde hjelpe her. Men so laut ein òg vente på Guds
Time. Det fanst ikkje onnor Råd. At eg skulde lova

SIDE: 225

meg til Gud no, det fekk dei svara fyri som tvinga meg
til det.

Segja Sanningi til deim? -- Til 'n Far torde eg ikkje
segja Sanningi. Og til ho Mor ... ja ho vilde stå likso
rådlaus som eg. Dessutan. Dei hadde Lovi yvi seg, dei
med. Vilde ein gjera det rette her, so var det Tukthuse.
Her var Inkje å gjera.

Eg låg og tenkte yvi dette endå ein Gong, Natti
fyrr eg skulde åt Kyrkja.

Forunderlegt med denne Konfirmasjonen. Det var
korkje Gudsbòd eller Apostelbòd; berre eit Prestepåfund.
Men desse stakkars Foreldri, som vel svært godt visste,
for det meste då, at dei sjølve den Gongen hadde lògi
for Gud, -- dei var sidan so serskilt uppsette på å
drive Borni sine ut i den same Lygni. Og Konfirmasjonen
kom nettupp i den Tidi då Ungdomen tok til og ein
hadde so reint for mykje anna å tenkje på. Plent i same
Stundi som det verdslege kom veltande inn-yvi ein stakkars
Ungdom med all si Magt anten so han vilde eller
ei, Framtankar av tusund Slag, og Giftetankar, og allting.
Eg hugsar eg tala beintfram til Vårherre um dette.
Beintfram og ålvorsamt som til ein Far, når ein veit at
det er ein rimeleg Far, som ikkje vil anna enn det som
vìtugt og rett er. Han fekk hjelpe meg når hans Tid
kom. Det eg i Morgo skulde lova vilde han taka for det
det var: ein Tvangslovnad. Og han vilde ikkje lata meg
lide for det at eg var nøydd til å ljuge.

Dagen etter vart eg i desse Tankane konfirmera. Eg
svara Ja med det løynlege Skìl-Orde: når hans Tid
kjem. Eg meinte eg måtte kunna hjelpe meg soleis,
når Magti tvinga meg til det eg ikkje sjølv vilde.

Gunnerus, snilde Presten min, hadde ingin Draum um
mi løynlege Ser-Semje med Gud. Hadde han visst kor
som til stod, -- kva Råd hadde det vori for honom?
Hadde han visst anna å gjera enn beda for meg, og
samstundes i sitt Hjarta takke meg, for di eg barnetruskyldig
og barnerædd tok Andsvare åleine?

Skìl-Ord: Betingelse. -- Semje: Kontrakt.

SIDE: 226

Vinteren etter gjekk eg på Lærarskulen. Ikkje av
nokon Hùg til Lærar-Yrkje; eg vilde berre burt frå Heimen.
Sidan fekk eg sjå. Spursmåle var, um eg var
Diktar. Var eg det so var alt greidt. Då turvte eg ikkje
lære noko heller; ein Diktar skulde kje kunna noko; han
skulde vera Geni. Men denne Lærarprøva kunde eg alltid
taka; det var betre enn å gå heime på Garborg
og høyre på Gudsord. Lærar kunde eg au vera so
lengi, til dess eg fekk sjå, og til dess eg var fri Hèr-
Tenesta. Dette siste tenkte han Far au på. So det
laga seg lettvint, dette.

Lærarskulen på Thime var styrd av Klokkaren vår,
Vellesen, og godt styrd. Men no hadde denne Skulen
siste Åre sitt. Du veit ein slik Skule kunde kje liggje
på Lande; han måtte til By, so Lærarane kunde få lìva
i Kultur og Læregutane lære å knote. No skulde han
for det fyrste til Eikersund. Me var berre fem Gutar
på Thime den Vinteren. Og av dei fem døydde den
eine.

Elles gjekk alt godt. Læraren var ein dugande Kar
som eg vyrde framifrå og var glad i. Han trudde visst
au på meg; eg visste soleis at han ein Gong hadde
rådt Far min til å lata meg studere. Og med Felagane
mine, dei andre "Lærerlærlinger", kom eg godt
til Lags.

Den fremste av oss, han Torkell Lende, var visst det
beste Hovude eg hev råka. Men han skulde vori på
ein Skule av eit anna Slag; det hev sidan vist seg at
han er Uppfinnar, ein Meistar i Gognbyggjarkunst eller
Mekanik. Den eine gode Gogni og Greida etter den
andre finn han på og fær i Stand, fortèl Bladi; men
det gjeng honom som det plar gå med slike: Folk som
er klokare på Verdi enn han kauper Tankane hans for
inginting, og Torkell Lende er same Fanten. Han var
elles glup nok på Thime med; og um Sjukdom sidan
hefte han burt, so han ikkje vart Skulemeistar, so fann
han på mangt og mykje likevel å stelle med. Soleis
hugsar eg eit Blad, "Heimhug", som han gav ut, og
snart prenta sjølv med, der heim-på Lende. Men det

SIDE: 227

var på norskt; og då kann du vìta Folk vilde kje halde
det. Det einaste eg kann hugse eg høyrde um dette
Blade der heime var ei Sogu um ein Kleppsbue som skulde
ha sagt um ei Merr han hadde kaupt, at ho hadde "Heimhug
ósså Bla'no i Thime-Sokno". Men Torkell Lende
skriv so godt, og vil hava so mykje å fortelja, at han
skulde sjå å få ut ei Skildring av Live sitt, når han
finn Tidi til det [fotnotemerke] .

Den av Læregutane som eg vart mest kjend med var
framifrå på sin Måte: han var av Fantefolke. Det var
eit kyrkjelegt Samlag som vilde hjelpe 'n fram; og no
kom han og eg til å bu ihop der på Klokkargarden.
Eg kjende frå fyrr både honom og Foreldri hans; og
me vart gode Venir. Han fortalde meg mykje og mangt
både frå Fantelive og frå den Bygdi der han i seinare
Tid hadde vori; og Tatermåle lærde han meg ikkje so
reint lite av. Me dryfte mange høge og djupe Spursmål
saman og kom godt til Lags; frå honom hev eg
det meste av det som sidan vart til Carolus Magnus.
Me heldt ihop lengi etter me var komne ut av Skulen
au; og millom anna "blad"-skiftest me, liksom andre plar
brevskiftast. Desse "Bladi" våre hev visst sétt rare ut.
Dei var skrìvne noko på Skulemeistardanskt og noko
på rett Fantemål; og var det serlege Løyndomar me
hadde for oss -- som t.D. Tanken um å røme til Sjøs,
og sidan til Arabia -- , so skreiv me med Telegrafskrift.
Eg var i det heile ikkje so lite Bladstyrar i dei Åri
(1865 -- 67); eg hadde Bladskifte med ein annan Kjenning
au, um elles dette alltid var noko mindre draumvillt;
denne Kjenningen vann seg sidan langt fram; du kjenner
Namne hans, du med: Sven Årrestad [fotnotemerke] .

Forunderleg urydigt hev det sétt ut i Hausen min, då
eg i Fyrstningi av mitt sekstande År stod mi fyrste
Lærarprøve. Skuleklokskap, Pietisme, Diktdraumar, Fantevisdom,

ósså: liksom. -- Bla'no: Bladi.

Fotnote: Vart ikkje av. Han døydde ifjor. 
(Merknad 1909.)

Fotnote: Draumfrie var elles ikkje me heller. Me hadde det med å
gjeva kvarandre Titlar; eg vart mill. a. "Herr Professor", og han
stundom "Herr Statsråd". 
(Merknad 1909.)

SIDE: 228

Ibsen og ymist anna rart låg og brautst inn-på
Myrkelofte mitt; men med Lærarprøva gjekk det godt;
og 16 År gamall fekk eg "Post"; skulde med Hovude
fullt av Barnaskap og Tull vera Lærar og Uppfostrar.

Det må greide seg alt.

 -- Men han Far hev gjengi heime og drøymt um, at
no vart eg vel fornøgd av Skulen etterkvart, so at når
det leid på, og eg var fri Hèr-Tenesta, so vilde eg hugse
det eg vel mindre hadde tenkt på fyrr, at eg hadde
Heim-Garden min standande.

Stakkars Far. Han hev ikkje visst, at det var andre
Tidir. Eg sat ikkje i mine Fristundir og sauma Skinnklæde
og arbeidde Skor som han hadde gjort; eg sat og
skreiv Vers og røykte på ei lang Pipe.

17/5. 

Det gjeng upp og ned med meg. I Dag hadde eg ei
leid Rid. Og den fær vel få Skuldi for at eg vart "full
den syttande", som eg ikkje hev vori på mange År.

Eg visste elles ikkje av at det var den syttande. Men
i Ulag var eg, og gjekk og vreid meg og spurde meg
sjølv, um eg kunde på nokon Måte få Ende på denne
syrgjelege Dagen, tru. Ute regnde det og ruska og blès;
og inne -- hu; inne var ingin Ting å gjera.

So kom den frelsande Tanken: Brennevin. Kva
skulde Brennevin vera til, um ein ikkje skulde brùka det
på ein slik Dag? Den halve Flaska eg hadde havt med
meg stod urørd (det kann vera sant, um ikkje du trur
det); likso godt sprette ho i Dag som ein annan Dag.
No er der nok ikkje Hjelp lenger i sterke Dròpar. Men
når ein ikkje veit anna å velja millom enn ein Dram
og eit Reip ... nå; eg tok Drammen.

Han smaka vondt. Og nokon Lettnad kjende eg ikkje.
So gjekk eg og vreid meg eit Bìl ... slo so på meg
ein til. Den hjelpte so vidt, at eg sistpå kunde segja
som ein Kraftkar millom Kunstnarane der inne: den tridje,
den smaka godt.

Og so tok det til å ljosne for meg. Eg vart so modig

SIDE: 229

at eg våga meg på den Bladposten som låg her
sidan igår; og av Dagatale på desse Bladi rekna eg ut,
at det i Dag måtte vera den 17de. Då var eg so
drukkin at eg sette meg til å skrive ei Syttandemai-
Tale; vil du ha ho, so er ho her:

"Godt Folk! Riksdagen på Eidsvoll hadde den danske
Kronprinsen kalla inn til å nyfeste Bande millom Danmark
og Norig, -- eit Band som var åt å losne
då, ikkje ved norsk, men ved svensk Vilje. Denne
Riksdagen, som hadde Lov til å gjera kva han vilde,
ettersom Danmark alltid sidan kunde få stelt på det
som ikkje var etter danske Ynskje -- han skulde fyrst
eller sist velja den danske Erveprinsen til norsk Konge;
sidan kunde alt laga seg.

Riksdagen på Eidsvoll gjorde det han kunde, og til
Slutt det han skulde: den danske Erveprinsen vart norsk
Konge den 17de Mai. Hadde denne nye Kongen vori
ein Kar, og han dertil ikkje hadde tenkt for mykje på
den trifelde Krona til Dronning Margrete, so kunde han,
etter all rimeleg Von, ha berga Norig åt Oldenborg-
Huse.

Saman med dei norskdanske og med Stormagtine, som
var berre so måteleg glade i Prins Bernadotte, gjorde
han likevel so mykje, at då Svenskane fekk Take, kom
Norig ikkje meir under Sverig enn det hadde vori under
Danmark; d.v.s. rettsleg kom det ikkje under Sverig.
Det vart verande det det var; fekk berre nytt Kongehus.
Og dermed ein ny Øvsteherre yver Forsvaret sitt.

I den harde Svenskerædsla Våren 1814 hadde dertil
dei norskdanske Embættsmennane på Eidsvoll slegi den
gamle norske Bonderetten so tydeleg fast, at korkje
Svenskekongen eller dei sjølve sidan kunde få døyvt'n.
Det som vart "berga" i 1814 var då ikkje berre det
gamle Embættsstyre -- som dertil fekk ein svensk Topp
 -- ; men Folke fekk òg på sin Kant den gamle Retten
sin fastslegin. Det einaste som ikkje vart heilt greidt i
1814 var det norske Utanriksstyre; Norig lånte det
Svenske til so lengi. Det som Svensken i 1814 ikkje
vann: Overmagti yvi Norig, hev han då sidan, gjenom

SIDE: 230

Kongedøme og dette lånte Utanriksstyre freista, å vride
til seg.

Norig er soleis under dei norskdanske, og i Utanriksstyre
under Sverig. Det er ein svært kløyvd og uferdug
Fridom, den som Norig i 1814 "fekk".

Tingen er, at Fridom er noko som ein ikkje kann få;
Fridomen må ein vinne. Og når ein hev vunni Fridomen
må ein lære å brùka 'n. Denne Rakekniven
vert lagd i Hendane på Folk som ikkje kann brùka
Rakekniv. Dei skjer seg då tidt; og stundom vondt.
Men for kvar Gong dei skjer seg lærer dei. Og sistpå
kann dei brùka Rakekniven. D'er ein speleg Leik; men
Fridomen er ikkje å få billegare.

Me hev snart arbeidt i 100 År no med å vinne den
Fridomen som me i 1814 fekk Vilkåri til; kor lengi me
endå skal arbeide for denne Fridomen veit me ikkje.
Dertil hev me norske vår serskilde Strid, fyrr me vinn
norsk Fridom, Fridom til å vera norske i Norigs Land;
enno hev me ikkje so mykje som Fridom for vår norske
Tunge. Mangt er ugjort; langt, langt er det fram.

Det kraumar um Bygd og Bol av
framande Tankar og heimlaus Ånd.
Bed for oss, heilag Olav!
Strid for oss, Olav Trygvason!

Men eitt og anna Framstìg er gjort, og -- -- "

Det klårnar! Ja då fær eg ut og vera fri sjølv då.
Skål for ein betre Syttande!

Eit Par Dagar seînare. 

 -- -- Eg var halvframand på Jæren i Ungdomen og
er mest heilframand no; ein og annan Stad tek eg likevel
so smått til å heimvitrast. Soleis på Hognest(ad),
hjå han Hans. Eller no fær eg segja hjå han Eivind.

Hognest' er ein stor, mangbølt Gard tett nordanum
Foss-Åi, ein snaud Fjordung nord av Garborg. Hans
Hognestad kjenner eg frå mi fyrste Tid; han var alt

heimvitrast: få Heimvit; verte heimkjend.

SIDE: 231

då ein av dei fremste i Bygdi. Og millom dei fremste
hev han sidan haldi seg, so stillfarande som han er og
alltid var. I Bygd og Herad hev han vori nytta på all
Vis; han hev endå vori Ordførar. Men han bad seg fri
for dette Yrkje so snart han kunde få ein annan vald;
for det var Garden sin han brydde seg mest um. Og
den dreiv han dugeleg fram. Garden var nok helst tungdrìvin.
Han ligg flatt og fint; men der var so mykje
som måtte or Vegen av både Vatn og Stein, skulde
der bli Skikk på det. Og Hans Hognestad fekk god
Skikk på det, um der elles enno er mangt att å
gjera.

Men i Fristundine lika han å stelle med Bøkar og
Lesnad. Det er slike Bøndar me må få mange av.

Eg hugsar at han Far sette Hans Hognestad framifrå
høgt. Og meir enn ein Gong i sine tunge Tidir hev han
søkt og funni Rettleiding hjå honom.

Sonen, han Eivind, hev sidan drìvi Garden endå meir
fram, so at no er denne Hognestad-Parten ein med dei alra
fremste her ikring. Og Eivind drøymer um å vinne
lenger. Når han vert ferdug med Heime-Garden, so er
der enno mykje god Jord som læt seg nytte. Og ung
og sterk og dugande som han er kann han vinne langt.
Det einaste eg er rædd er, at Eivind Hognestad kann
koma på Thinge. Og å vera burte frå sitt Arbeid 8 -- 9
Månar kvart År, som Stortingsmennar no må, det duger
kje for andre enn Embættsmennar og Sakførarar utan Sakir.
Men Eivind held seg til sitt Gardsarbeid so rolegt og
trutt, at han fær vel vera i Fred enno ei Stund, vil eg
vone [fotnotemerke] .

Eg likar meg i det Huse. Dei "gamle" er gilde og
med godt Mod, so stillfarande dei er, og dei unge like
eins; eg vert sjølv modig i Lag med slike Sambygdingar.
Her fær eg au Greide på mangt og mykje som eg fyrr

Fotnote: Han kom på Tinge i 1903. Eg fær tru at han endå klarar det.

(Merknad 1904.)

Merknad 1909: Han klarar det! I År hev han sagt Tingyrkje
frå seg.

SIDE: 232

hev fylgt lite med i; dei gamle er Jæren frå mi Tid,
og dei unge er det Jæren som sidan er framvaksi. Soleis
fær eg både friske upp-att mitt eigi og lære nytt.

Eivind Hognestad er yngre enn eg, men frå same
Tidbolken. Han gjekk i Skule for Ingjebrett Fosse, som
jamsides Torkell Mauland var min beste Kjenning i dei
fyrste Ungdomsåri; og me minnest ofte han Ingjebrett
Fosse.

Han er dåin no. Sterkare enn nokon av oss andre
etter mitt Vìt laut han burt fyri oss; det er so eg ikkje
rett trur det.

Eg hev meir å takke Ingjebrett Fosse fyri enn eg då
forstod. Det var han som gav meg mest med av Jæren
på Utferdine mine, av det gamle hugfriske Jæren som
Skular og Lækprestar og Oftedal og Amerika sidan hev
døyvt, so det vil taka Tid fyrr det rett vinn seg fram att.
Ætti hans var frå Gjesdal, Fjellsokni øvst i Lye-Gjelde;
Far hans var "Lomeland'en på Fosse". Men Ingjebrett
var Jærbu heilt, og ein av dei gode; ein av deim som
det er fåe av no for Tidi, er eg rædd.

Det var kje noko Bråk med 'n Ingjebrett. Han tok
alt som det kom. Rolegt, godslegt; med ein Skjemt helst,
når det ikkje var som han vilde; og han hadde dette
greide norske og ikkje minst jærske Lag til å lempe det
range til rettes, so det "gjekk godt kórso". Men det han
var med på, det var han med på. For han vilde
det han vilde.

Dei som hev havt 'n til Lærar er serskilt glade i
Minne hans. Han var av dei gamle gode Skulemeistrane;
vart ikkje det Grand Seminarist av Lærarskulen, der han
gjekk eit Års Tid. Ingjebrett vart verande den han var,
Skulemeistar og Arbeidskar, heimkjær og uteglad, hugheil
i alt han tok seg til, anten so han stod på Lærarstolen
eller i Torvgròvi. Men "hjå Lomeland'en på Fosse"
lika han seg best. Og gledde han seg i Garden han
skulde få, so gledde han seg ikkje mindre for at Gamlingen
heldt so godt ut; det var au ein Hause, gamle
Lomeland'en. Og alltid fornøgd; aldri modlaus. Ikkje
mindre greide og huglege var dei alle der i Huse; ein

SIDE: 233

kjende seg so heime der. Det var eitt av dei Husi eg
dreg meg til Minnes, når Trui stundom vert veik; soleis
er det norske Folke me drøymer um; og i Tidir som
desse er det godt å hava godt å minnast.

Eg hev den same trygge Heimkjensla på Hognest
enno, med alt som elles hev skift. Eivind og eg er endå
i sùme Ting samrøynde; han fortèl meg, at då han var
ferdug med Skulen var han um Lag likso ut-galin som
eg. At Skulen her hev noko Skuld negtar han ikkje.
Men han trøystar meg med, at noko av Skuldi for denne
Utsjuken fær vel "Vikingblode" hava. Han var som eg
Gard-Erving og Odelsmann, og hadde ikkje, som eg,
noko heime som tyngde eller skygde; det var berre ei
"Uro i Blode". Som vel var laga det seg so, at han
ikkje kom ut so snart som han hadde tenkt. Huglaus
og modlaus gjekk han då heime og stræva med Arbeide
som hadde vorti so reint framandslegt for han; og til
Våren komande vilde og måtte han ut, so sant som
då Hùgen ikkje reint skulde snu seg.

Men Húgen snudde seg. Eivind Hognestad kom i Arbeidslag
att, og tok på nytt til å kjenne seg heime.
No er han ein med dei fremste Jordbrukarane me hev.
Og jordbrukskuning, so jamvel dei skulelærde tek Hjelp
av hans Umtanke og Røynd. Og endå hev han ikkje
vori på annan Jordbruksskule enn den som Far hans
heldt for 'n heime på Hognest. No skýnar han, at der
kann vera meir å lære gjenom Jordarbeide, og meir
Hugnad i det, enn der vel for det meste vil vera i Skulegnag
og Kantorstræv.

Dette vil fleire og fleire koma etter, di meir Ungdomen
med heil Hug vågar seg på Jordi att.

VII.

Knudaheio 23. 5. 1901. 

Du Steinar!

Du skriv um Ordboki.

Ja; det vert nok anna til Basketak enn me tenkte.
Det er fyrste Gongen som kostar, veit du.

SIDE: 234

Sjølvsagt hev du funni ut, at du ikkje er "Mannen".
Kven Dunderen er Mannen? Det må vise seg, når Arbeide
er gjort. No er du i den Kreppa. So er det kje
anna å gjera enn å "putla og grava", til dess du på
skikkeleg Måte kann koma ut att.

Du er Mannen. Det fyrste Vilkåre for å greide eit
Arbeid er: å sjå Vanskane. Det andre er: sjå Vanskane
og ikkje gjeva upp. Å gjera ei Ordbok er vrangt. Og
femtan Gongir vrangare er det å gjera ei Ordbok frå
nyom. Å laga Ordbok yvi eit nytt Skriftmål vert alltid
"Develskap". Dermed gjer eg mitt Utdrag: Du ser
Vanskane; du murrar og knurrar men gjev ikkje upp; i
1905 talar me um Resten.

 -- Noko lett Arbeid var ikkje ventande. Eit Mål
som hev vori boklaust i 500 År treng lang Dyrking,
fyrr det kjem upp att. Det er som Heidane her på
Jæren; dei hev legi under Lynge i tusund År og er no
so avsurna og forvende, at det vil kosta eit fælt Stræv
fyrr ein fær Skog til å gro att. Men æveleg Spott
vil brenne oss, gjev me Arbeide upp.

Folkemåle er rikt. Som rimelegt kann vera i eit
Land som er 31 Rike med kvar sine Vilkår. Men for
det fyrste hev Bokmåle sine serskilde Krav. Og for
det andre hev me kje Folkemåle skikkeleg innberga enno.
Tvo Mann hev arbeidt her, Framifrå-Karar båe. Chr.
Vidsteen med sine gode Arbeid yvi Sundhordlands-
Måli vil like eins vera deg til god Hjelp; men kvart av
dei 31 Riki våre kunde turvt sin Målgranskar [fotnotemerke] . Du
hev fortalt meg um alt det gode norske ein kann finne
i sjølve Oslo; og me hev gamle Kulturbygdir som Vågå
i Gudbrandsdalen -- sæl er du, som hev fengi so god og
målklok ein Vågåvær som Ivar Kleiven med i
Arbeide! -- der det ligg Rikdomar gøymde enno i rikt

målklok: målkunnig.

Fotnote: "Landet har jo ikke været udstukket til Afsøgning mellem
Medlemmerne af en talrig Explorator-Stab -- en sådan som andre
Lande har til sin Rådighed -- , hvilke med oldnorsk Ordbog,
gamle Glossarer og andre Afsøgningsredskaber i Hånden havde
for sig hver sit lille Felt." (Hans Ross, Fortale til Norsk Ordbog,
S.VI).

SIDE: 235

Mål, um det norskdanske Norig sjølvsagt ingi Hast hev
med å berge inn desse Rikdomane.

Det som i Bokheimen er framkomi er mykje, men
reint for lite. Dei målrike torde ikkje leggje fram sin
Rikdom; Vinje, t.D., klaga seg ille for dette, veit du.
Eller dei kunde ikkje leggje Rikdomen sin fram; når
dei fekk Penn i Hand kom Vane-Skriftmåle og tok
Heimemåle frå deim. Og Fleirtale av oss hev, ved
Framandskular og Framandbøkar og Framand-Slit År
etter År, vorti mål-arme sjølve. Det vert då fåe av
oss som du kann få noko vidare Hjelp av. Serskilt lite er det
gjort der Folkemåle framifrå treng Dyrking: i Lærdoms-
og Skulevegen. Jamvel "Agronomane" våre skriv danskt;
og Sogubøkane dine til Skulebruk hev enno fengi altfor
fåe Etterfylgjarar. Dette fær du no finne. Og der det
minst er gjort til Hjelp for deg, der vil me sjølvsagt
krevja mest Hjelp av deg. Kvar skal ein av? Verdi er
rangsnudd.

Men me fær trøyste oss med det som du segjer: at det
norske Måle er då alltid mykje rikare enn det danske
var. Ikkje nåme-nær so mykje tyskt tarv me låne som
det. Og so fær du likso godt fyrst som sist gjeva upp
Tanken um å få det fullferduge fram med ein Gong.
Det ein kann få er til kvar Tid Måle so langt som det
då er komi og framfunni. Og fær me sett upp og gjort
tiltøkt det Mål-Emne som er komi fram, so hev me kje
meir å krevja; og berre det vil vera ei Hjelp so me
trur det kje. Sidan legg me i Veg med nytt Mod og
ny Kraft. Du fær trøyste deg med, at det er du som tek
det fyrste og det tyngste Take; den som med deg til
Fyrimann skal laga den næste Ordboki vår fær eit mange
Gongir lettare Arbeid.

Og når du ein Dag kann setja Ordboki upp-i Hylla
di samsides med Snorre, so kann du sidan taka det med
Ro. Det er Arbeid som ikkje kjem burt, sovori.

tiltøkt: "tilgjængeligt"

SIDE: 236

Det myrkaste i Livssogo mi hev eg att å fortelja. Eg
skal fortelja det stutt.

 -- Han kunde ikkje skýna det, han Far, at me kom
so ifrå 'n. Anna hev visst han tenkt. Han hev venta
og trutt, at når han førde oss til Vårherre, so skulde
han vinne oss på beste Måten att sjølv med. Men det
gjekk so reint annarleis. Ikkje fekk han oss fram til
Vårherre; og berre lenger og lenger kom me burt frå
'n sjølv. Det er dette som hev vekt Tvilen hjå 'n,
den Tvilen som meir og meir tok Mode hans, og sistpå
live.

Eg, som serskilt var hans Framvon, og som han då
hadde lagt seg serskilt um å fostre "i Tukt og Herrens
Formaning", kom lengst burt, både frå honom og Arbeide
hans. Eg åtte kje Tanke for anna enn Bøkar og
Skular; det som han lagde si Magt på: å dyrke Garden
og byggje Heimen, det såg eg ikkje; det var liksom noko
som ikkje kom meg ved.

Dette heldt på, og vart meir og meir audsynt. Og
mindre og mindre skýna han det. Det var for honom so
urimelegt, so mot Natturi, at skulde det vera anna enn
Barnesjuke, so måtte det vera noko serskilt, ei Guds
Refsing for eitkvart gali han hadde gjort. Han kom då
inn på tunge Tankar; og meir og meir hev den Rædsla
fengi Magt: at Gud gjenom Borni hans, og serskilt gjenom
meg, vilde døme honom og alt hans Livs Arbeid.

So kom Vonbròte. Utan Nåde vart det 'n sagt:
Sonen vilde frå Heimen; Ervingen vraka Arven. Han
vilde vera Tenar hjå framande i Staden for Herre heime.
Ikkje berre Tenar for ei Stund, til å sleppe ei verre
Teneste; han vilde vera Tenar all Tid.

Det var ho Mor som hadde lòti gange imillom og segja
han dette. Segja at han Ådne vilde på Seminarie.
Det fór so mange dit no, må tru, både Gard-Ervingar
og andre; og han Ådne hadde no alltid havt denne
Hùgen til Boki ...

Han Far hev ikkje kunna vinne seg yvi til å tru
dette. Han svara kje noko større; hev vel lite visst

audsynt: lett å sjå.

SIDE: 237

kva som var å gjera. Han skulde tenkje på det,
sagde han.

Ein Dag var me i Løo, han og eg, og stellte med noko Arbeid.
Då tala han til meg. Um Framtidi mi. Men stilt.
Underleg stilt. Han hev vori rædd. Straffedomen skulde
vel no koma. Aldri hev han tala til meg som han tala
den Gongen.

Han hadde ikkje sagt mange Ordi fyrr eg kjende, at dette
var meir enn eg hadde skýna og tenkt. Men eg kjende
likso vel at snu kunde eg ikkje. Då eg skulde svara sagde
eg noko um, at eg trudde kje eg dugde til Gardbrùkar.

Han tagde eit Bìl. So tok han til å fortelja um sin
eigin Ungdom.

Han hadde sjølv vori Skulemeistar. Det hadde eg visst
høyrt Samanhenge med. Aldri nokon Gong hadde han
kunna tenkje på slikt som å gjeva upp Garborg. Garden
hadde vori hans Liv; alltid hadde han visst med seg
sjølv, at utan den kunde han ikkje trivast. Og soleis
hadde det vori med all Ungdom, so vidt som han visste
um. Når ein hadde Heim og Gard, so gjekk ein då
ikkje frå den Arven, når ein ikkje var nøydd til; minst
når det var Odelsgard, gamall i Ætti og dertil godt i
Stand; -- "for eg hev nok ikkje tenkt minst på deg,
når eg arbeidde med Jordi," sagde han. Og at Ervingen
skulde koma på sovori som dette hadde han aldri tenkt;
ikkje kunde han tru det var Ålvor heller. Eg var då
so vidt tilkomin Kar og skýna so mykje, at ein slik Gard
ikkje var burtkastande, og det berre um eg tenkte på
Eigedomsverde; og so skulde vel det au vera noko, at
det var Heimegarden min og Ætte- og Odelsgard. Dessutan;
dette nye eg tenkte på -- ; eg hadde enno ikkje
vori Skulemeistar so lengi, at eg kunde vìta um det var
Kalle mitt.

Det var ei underleg Magt i Ordi hans, so stilt dei
kom; eg stod der og visste kje kva eg skulde segja.
Aldri var det komi for meg at slike Tankar skulde liggje
under i Arbeide hans; Jordi hadde då elles alltid vori
det som me skulde segja frå oss. Hadde han fyrr late

tilkomin (jærsk): "udviklet"; "moden".

SIDE: 238

meg merke noko til dette, -- kven veit. Sjølveigartanken
hadde eg kannhende skýna; Viljen til å vera
min eigin var då visst sterk nok.

Men det var det: her heime kunde eg ikkje på lengi
verte min eigin. Han Far var ein sterk Mann i sine
beste År; og all denne Lesardomen hans ... eg greidde
det ikkje. Framand var eg vortin; Heimhugen var slokna
og Arbeidshugen døyvd. Eg vilde burt; måtte burt.
Heilt burt. Det var ikkje Råd med den Ting.

Det han Far hadde sagt kunde eg ikkje svara på.
Men eg tok upp-att mitt. Til Gardmann dugde eg ikkje;
og det var mange Gardgutar no som fór til Seminarie.
Eg kunde ikkje sjå han Far i Augo med' eg sagde dette;
halvt burtvend, hastande, snåvande sagde eg det; men
eg sagde det.

Han hev sétt på meg. Han hev sétt, og endå meir
høyrt, og kjent, at det han hadde arbeidt med og vona
på i alle desse Åri, det var gjengi sundt for 'n. Han
hadde teki det på ein galin Måte; hadde drìvi meg frå
seg. Eller synda mot Gud, so der ikkje var Tilgjeving
for det. Han tagde eit Bìl. Stod reint still. Liksom
burtgløymd. So høyrde eg ein Sukk. Ein rådlaus, tung
Sukk. Og nokre trøytte Ord um "Guds Vilje". Eg høyrde
ikkje etter korleis Ordi fall; lengta burt frå denne pinefulle
Stund; sagde vel noko som skulde vera Takk; stilt,
liksom dom-feld, gjekk han. -- 

 -- Eit Års Tid etter var Garden seld. Eit "By-Stykke"
kaupte han i Staden. Og dit kom han ikkje. Då alt
var avgjort, fór han si siste Kyrkjeferd.

 -- Då var Sonen på Seminarskulen. Og mi Heime-
Sogu er til Endes.

Det tunge som heime var hendt skræmde meg upp.

Men djupt kann det ikkje ha teki meg; Far min var
komin so langt ifrå meg. Den "Kristindomen" som
hadde fengi Magti med 'n hadde gjort 'n framand i hans
eigi Hus, ja gjorde 'n framand for seg sjølv til Slutt, lyt
eg vel segja. Og framand gjekk han or Verdi; Son hans

SIDE: 239

måtte verte gamall sjølv, fyrr han lærde å skýna det
Syrgjespele som Live hans Eivind Garborg vart.

Mitt Liv søkte eg no ute. Og fann det på ei Vis.
Ikkje i Skulen. Aldri hev eg vori so like glad um Skule
og Bøkar som i dei Åri. Hadde eg ikkje vori so glad
i Lærarane mine som eg meir og meir vart -- Fyrstelærar:
Thrane; Andrelærar (no Prest i Kristiania): H.
Arnesen; Tridjelærar: Skjefveland, Jærbu som eg;
Lærar i Skulehaldskunst: A. M. Feragen -- , so hadde
eg forsømt Skulen endå meir enn eg gjorde.

På reint andre Leidir søkte eg Live no. Og ikkje lite
fårefull var Ferdi. Sjeldan hev vel ein Ungdom vori
mindre fyribudd på Live enn eg var; og um det ikkje
gjekk godt, so fær eg trøyste meg med at det kunde
gjengi verre.

Ja det kunde gjengi verst. Reint ålveltes kunde eg
ha køyrt meg. Det gjorde eg elles i Grunnen au. Men
um du vil gjeva meg Lov til å segja noko so umoralskt:
då det kneip som verst, var det ei Lygn som frelste
meg.

Lykka var at eg ikkje var komen til By; Lærarskulen låg
enno i ei Landsbygd. Felagane var au Lands-Gutar for
det meste; i øvste Klasse sat jamvel Torkell Mauland.
Dette hev vori meg til meir Studnad enn eg skýna då.

Men lett Gods fanst det jamvel i denne Flokken. Og
til den Sida søkte Gutungen, som etter den lange Innestengjing
lengta etter "Fridom" og Liv. Eg kom ikkje
lite på Drift, um eg sant skal segja. Endå eg i det ytre
laut taka meg i Agt, og tok meg i Agt, so godt som eg
hadde Vìt til.

Tvo vonde Ting hindra meg frå å koma ut i det som
verre kunde vori.

Den eine av desse vonde Ting var ein god Ting. Det
var Fela.

Den hadde lokka meg frå mi fyrste Tid. Eg hugsar
det enno; ikkje stort meir enn ein Neve stor sat eg i
Danseleikar og Bryllaup og klengde meg inn til Spélemannen,
reint ør, burte frå alt, troll-tekin av Fela. Ein
ung Spélemann tente hjå han Åsmund Garborg eit Bìl

SIDE: 240

i mine fyrste År; han hadde Fela si hengjande på
Stogu-Veggen der; og det var ikkje mange Dagar i den
Tidi at eg heldt meg: eg måtte inn-um hjå 'an Osmonn
og "sjå Felo". Etter Konfirmasjonen var det vel noko-
so-nær mitt fyrste "Vaksne"-Verk å få lure til meg -- 
ho Mor hjelpte meg visst -- ei gamal Skarvefele som eg
sidan gøymde der eg fyrr hadde gøymt Romanbøkane;
sat so sidan i Buakammerse og knega på den, når det
var "trygt", liksom eg fyrr hadde legi og lesi "Paris's
Mysterier".

No var eg vaksin Kar og "fri"; fekk meg då Fele so
snart som eg berre kunde. Han Andreas Solberg, næraste
Grannen, og sjølv Spélemanns-Emne, vart Læraren min;
han kunde eit Utal med Dansar, Vals og Hamborgar, Rilar,
Turar og kva det alt heitte. So sat eg med Fela og
gnog jamt og samt. Lærde kje stort; sumla burt mykje
Tid; Fela vart soleis for meg ein "vond Ting"; men ho
heldt meg burte frå mangt som verre kunde vori.

Mest til Frelse for meg vart likevel mi største Synd:
eit fritt Hjonskap eg kom upp-i. Og her kann eg knapt
orsaka meg med Kjærleik dessmeir; eg fær vel helst
segja "Lettlynde". Dette siste Orde vil elles ikkje heller
vera rett. For då eg godt og vel var "gift", kom eg
etter at eg var glad i Gjenta.

Men mangt gav dette syndige Samlive meg å tenkje
på. Det skulde vera ei Himil ropande Synd; og eg -- 
angra ikkje. Slett ikkje. Endå verre var det med henne;
skýna eg rett, so hadde ho ikkje so mykje som Tanke
um Anger. Ho tótte det stod godt til, ho; det einaste
som harma henne var denne andre Sogo ho var komi
upp-i. Denne Sogo kom eg meir og meir etter var full
Truloving; og meir enn det; for Trulovingi var etter
gamalt det rette Giftarmåle på Lande; Vigsla kom etter
når det so kunde høve seg, og meir som ein Stas. Klårt
fekk eg ikkje dette for meg; men Samanhenge hev vori
at Gjenta var gift, um det aldri so mykje var ved Ætte-
Råd meir enn ved eigin Vilje. So kom då denne uvislege
Kjærleiken og snudde allting um. Eg mødde meg

knega: gnìka; "gnide". -- Hjonskap: Ægteskap.

SIDE: 241

ikkje lite med Spursmåle um Syndi vår; og at eg ingin
Øyrefik fekk -- som han i "Ungdom", der ikkje so lite
av denne Sogo er nytta -- , det kom seg visst av at eg
aldri nemnde Spursmåle for henne; eg vilde visst
ikkje greide upp i noko som kunde koma til å skilja
oss åt.

At Fåren ofte er størst der "Lettlynde" er minst, det
må ein Skulemann vìta. Og med deg sjølv undrast du
på, at det kunde vera so mykje Tiltak i meg som det
etter denne Sogo ser ut til. Me plar vera so bljuge, me
Landsungdomar; og dei bljuge kjem helst inn-på verre
Ting. Eg bør då tilstå, at denne Ungdomssogo som so
mange andre hev sin "Forførar". Og at eg, alt vel etterrekna,
skylder den Forføraren meir Takk enn eg skylder
Fleirtale av mine "Frelsarar".

Ein litin sped Krambugut, livleg og lystig og hjarteleg
lettlynd, fødd langt austanum Nese og upplærd i Arendal,
 -- han vart min Forførar -- eller Lærar i Livskunst -- 
i desse fyrste Åri. Eg fylgde han langt, og hadde fylgt
han for langt, um ikkje ho -- som til mi store Forundring
valde meg og ikkje honom -- hadde vori klokare
enn eg og vara meg åt. Der var inkje vondt i Guten.
Men i eit Hyklarsamfund måtte han sigle seg på Grunn, i
det Farvatne han her hadde vildra seg inn i; det skýnar
eg, som so bondetruskyldig eg var sjølv kom nære innåt
dei same Grunnane.

No skal eg ikkje bry deg meir med dette. Eg hev
nemnt det til Forklåring av, at eg, som var vaksin upp
so reint utanfor alt, slapp so vidt lett frå den Livsens
Fåre som Ungdoms Elsk visst ofte vert i dette velstellte
Samfunde. Denne Sogo hev vel au gjort sitt til, at eg i
seinare År blanda meg upp-i Striden um Elskhug og
Ægteskap; eg hadde gjenom Røynsle lært, at Reglar og
Forskriftir og "Moral", i den Tidi når det serleg gjeld,
hev utrulegt lite å segja i Røyndi. Um det er Vårherre
eller hin Mannen som hev lagt ned-i oss dette som
me kallar Elskhug, det veit eg ikkje; men eg veit at det
Samfunde me lìver i no, det hev ikkje kunna greide
Spursmåle. Og endå er det eit Livsspursmål.

SIDE: 242

Um me elles ikkje er komne so langt at både Spursmåle
og Live held på å sovne av?

Eg undrast stundom på det. Ætti vert so underleg
gamal. Klok. Gamalklok.

Romantik og Kjærleik syng visst på siste Verse liksom
Diktingi. Mannen vert Kantorist og Kvinna vert
Skulemeistar; Pengane vert Live og Draumane kjem burt.

Då eg var i Tyskland sist, las eg noko som ei Bokdame
i Wien skreiv um desse Ting. Eg lo åt det då;
men Gud veit. Den romantiske Kjærleiken hadde havt si
Tid, skreiv ho, og Giftingi med; heretter vilde meir og
meir "innige Freundschaft" koma i Staden, serleg millom
Mann og Mann og millom Kvinne og Kvinne; ho våga
seg vidt her. Me ser òg, at den europæiske Kulturen
kann mindre og mindre med Born; "Tvobarn-Systeme"
råder ikkje berre i Frankrike. Både her og der synest
Ættelivs-Viljen å veikne. Frå ein annan Grunn stig
Mennar som Tolstoy fram med austerlandsk Livsfiendskap,
med Tanken hjå ein Paulus: at det er "best å
ikkje gifte seg". Meir og meir gjeng det so, at Mennane
greider seg utan Elsk, eller på andre frukt-lause Måtar,
og Kvendi vert -- Skulemeistrar. Og finn sine fruktlause
Utvegar. Den Ætti som no råder, skal den døy?
Og nye, friskare Renningar spire?

Den som lìver fær sjå [fotnotemerke] .

VII. [sic]

Knudaheio 28. 5. 01. 

 -- I Dag hev eg vori på Snòrest(ad).

Snòrest hev vori Gard. Og var Gard til langt ut-i mi
Tid. Eg minnest både han Lars Snòrest og Huse hans:

innige Freundschaft: inderleg Vênskap.

Fotnote: 
Ymist er uppe, som ymist kann spå. Jamvel Kvende talar
um, at Mannen er det det same med, berre det kann bli ei Råd
med Barne. Uventande Tilstand kunde den Tanken føre oss upp-i.

Ein ung tysk Tenkjar, Weininger, hev i det siste lært, at me
bør stelle oss so, at Jordi meir og meir vert ein Heim for Åndir.
Det er ein Draum av ein sjuk Mann. Og av ei sjuk Ætt? -- 

(Merknad 1904.)

SIDE: 243

Kòna, Sonen, Dotteri. Men so laut han Lars, eller då
var det vel Sonen, selja. Og den eine av dei tvo som
kaupte var han Far. Snòrest vart frå då av meir og
meir berre Smala-Heid. Dei tvo gamle, han Lars og
Kona hans, heldt elles ut på Snòrest eit Par År
endå.

Me hadde Smalen på Snòrest um Sùmaren, so lengi
eg veit um; og eg var med og dreiv både upp og ned,
frå eg var so stor at eg kunde. Og eg vilde gjerne
vera med, endå eg som Jærbuar flest var "rædd'e
Fjedlo". Det var gildt her uppe, so rart her var. Å
koma heimanfrå og hit var som å koma or Verdi og
inn i eit Æventyr; Snòrest-Ferdine var meg reine Jøtunheims-
Ferdir. Forvitin og utrygg gjekk eg i desse tronge
stengde Dal-Smògi millom dei rare nakne Bergknausane
som vart større og trollskare di lenger upp me kom, og
våga knapt draga Anden. Veg var her ikkje, anna enn
ein Smalaveg som ofte kom burt; og leidsynt var her
minst; Knausar og Berg stengde alle Stadir. Og det
verste var det som var reint dult. Dei sagde nok at her
ikkje var Troll; men det var det knapt nokon som visste.
Og so kunde her vera anna rart. Underlege Fuglar og
Dyr og Ormar og Drakar og mangt utrulegt kunde vakne
og glo, og stinge fæle Skallar og Kjeftar fram, og koma
fljugande og hoppande og krabbande og taka meg; so her
var det nok best å sjå seg fyri.

Eg såg meg fyri. Og fór stilt. Og såg korkje Dyr
eller Troll eller Drakar. Men dei var her nok. Dei låg
og sov inn-i Fjelli og høyrde oss ikkje so lett; men
høyrde dei oss fyrst -- . Eg vart snart for stor til å
vera rædd; men heilt-upp trygg vart eg aldri.

I 12 -- 13 Års Alderen vart eg "Heiagjædar" der uppe;
då var Mode ikkje stort. Men i Fyrstningi hadde eg
ein Gut frå Thime med meg, og det hjelpte. Eg kom
elles snart etter, at der var andre Ting enn Trollskap,
ein Gjætar kunde vera rædd. Skrubb var her nok ikkje
no lenger. Ikkje Bjørn heller. Men Orm. Og Fant
kunde fara; og Tora kunde slå ned; og Sauir og Lòmb

leidsynt: soleis laga at ein ser Leidi.

SIDE: 244

kunde koma burt; det var nok ikkje beintfram å vera
Heia-gjædar.

Men det kom noko som eg ikkje hadde tenkt, og som
var verre enn alt: eg tok til å lengte. Her var so
uhuglegt i Fjedlo. Og eg var so åleine. Og so mangt
kunde hende; og so mykje fælt kunde eg få sjå. Hadde
endå ho Ingeborg, Dotteri på Snòrest, vori heime; ho
var so ven og so snild. Eg hugsa henne frå fyrr, då
ho kom med Bèr til Garborg: store fine Blåber, hjarteleg
søte, og blodraude friske Tyteber; ein heil Holk med
slike Ber tok den lette Gjenta på sin unge Rygg og
dansa med ned yvi Fjell og Heidar som inginting var;
ho Mor skulde hava deim til Huse. Men noko fekk me
Småfolki med. Og ho smilte so godt til oss, ho Ingeborg.
Og lo, når me vart svarte um Munnen av Blåber.
Men no var ho ute og tente visst. Og dei andre
kjende eg so lite; og heim var so langt; ikkje måtte eg
koma heim heller.

Det greidde seg endå på ei Vis, so lengi eg var i
Fjelle; Smalen vår eigin kjende eg i Gjætledrifti, og
hadde liksom serskilt Lag med den. Og helst med dei
kvìke glade småe Lòmbi. Um Kveldane var det verre,
når eg "kom heim", og då just ikkje var heime. Dei
var so snilde mot meg på Snòrest som dei kunde vera;
men framand sat eg der, og stur. Og mest gråteferdug;
tenkte berre på ho Mor og dei andre heim på Garborg.
Og når eg kom upp på det myrke tronge Lofte,
og fekk krabbe meg ned i den vesle framande Sengi,
og var so åleine som ein burtkomin Fugleunge, då kom
eg på Gråten reint. Meir enn ein Kveld låg den store
lange Guten der og grét til han somna.

Men det jamna seg etterkvart. Eg vandest. Og fyrr
eg visste av det var eg kjend. Det var Kòna i Huse eg
fyrst vandest med; ho var so greid og snild; -- eg hev
freista å få fram eit Bìlæte av henne i ei Skildring "I
Heidane". Alltid hadde ho eit huglegt Ord til meg; og
alltid gav ho meg dugeleg Mat med i den gamle
svarte Gjætleskreppa. Eg vart so modig, at når eg fekk
ei Stund las eg upp for henne or den grøna Bogjo som

SIDE: 245

eg hadde lurt med meg heimanfrå; der var noko um
Underbuande der, som eg hadde arbeidt meg igjenom so
eg skýna det meste; det las eg upp for henne og greidde
ut; då smilte den gamle; "ja sjå der, um det er kje
sant!" sagde ho. Då vart eg glad og trudde mest på
det sjølv.

Ho var ikkje lite upp-i Åri; men like frisk og lett for
det. Og på sin Måte likso ven som Dotteri. Ho var
av desse gode gamle fyrr i Verdi som vart verande unge
mest kor gamle dei vart. Kvendi no hev lesi mykje meir.
Men dei er kje so glade.

Då eg var vortin heimekjend på Snòrest var det berre
gildt å gå og gjæte der inn-i dei tronge Steindalane
upp-imot Sikvalands-Kulo. I Grunnen var der Liv i alle
Fjell. Og når eg fór stilt, og ikkje skræmde dei underbuande,
so kunde eg drive på med mangt til Tid-Trøyt,
dei Stundine Smalen gjekk roleg eller kvilte. Eg bygde
Stogur og Kvernhus. Og leita etter Fisk i Bekk og
Tjørn. Og kleiv i Urd og Ufs og fann Blomar og rar
kvit Stein, og stundom Ber, og drøymde lange Eventyr
um Dvergar og Troll, eller um Kjempur og Kongar som
eg fann liksom avteikna på ein fin Bergvegg burtimot
Sikvalandskulo; det Berge vart "Riddarborgi". Dei stod
tydeleg der, desse Herremennane, og ei byrg Dros med,
i store fagre Salar burt-etter Bergsida; og di meir eg
såg på deim, di skìllegare vart dei.

Nakne, avslipte, sundsprengde stend Fjelli her, um ikkje
so reint ned-filte som Bergbròti sud-på Ogna-Kanten;
Skortune er klædde med Mose og fint Fjellgras eller Lyng.
Eit Par Småbjørkir eller ei Raunkrøkle kann ein stundom
sjå upp-under ei Ufs der Smalen ikkje når til;
elles er der allstad naki, no kannhende vel so naki som
i mine Gjætar-År.

Men det er som eg kunde ha gjengi her og gjætt alltid.
Og rett som det er går eg, at eg stig so vârt,
plent som eg var rædd eg kunde vekkje eitkvart. Ja at
eg jamvel dreg Anden stilt. Eg smiler med meg sjølv.
Andar sterkt ut; trampar med faste Stig; me er då kje

Dros: Dame. -- skìlleg: tydeleg.

SIDE: 246

rædde Trolli no lenger! -- Eit lite Bìl etter gjeng eg vârt
og stilt som fyrr. Nåh! Gamall Vane er vand å vende.

Soli fær Magt. Eg gjeng og lyder og lyder. Ikkje
heilt roleg; ikkje fullt trygg. Hu, denne Stilla. Dreg
det upp, tru? Tøv. Klårt og fint all Stad. Labbe på,
Farr! Men stilt stig eg på Steinane; og eg lær ikkje
åt meg lenger. Herre Gud. Når alt kjem ihop, so
hev me kje mykje å læ åt.

Ugreid er Vegen; eg hev vel fari villt. Upp bèr det
i Bergskortur og ned-att i Myrsìg; stundom ser eg yvi
Tungenese til Havs; stundom er eg reint innestengd.
Myr og Tjørn og Steinhausar kvar eg snur meg. D'er
kje alltid lett å finne gamle Vegar att. Endeleg. Lov og
Pris. Der er Snòrest-Kulo. Med den store svarte Berghella
øvst uppe som ein Kalot på halv tolv. So er eg
berga. Og snart framme.

Her er Tjørni nordan-um Kulo. Ho ligg halvt som
ned-grodd i Lyng; ørliti; draumfin. Enno grønkar og
kvitnar det yvi den svarte Vatstrømen nordunder Berghamaren
med Nykkjablokkur og Nykkjablom. Tenk; ligg
du enno her og drøymer din Nykkjadraum, du gamle
innestengde Troll-Tjørn.

So er det berre Svingen inn ikring Kulo; Garden ligg
i Solbakken mot Sud. Her er Snòrest-Myri. Ovanum
den, att-under Træe-Fjelle, er den gamle Smala-Garden
til Sùmarbruk. Derifrå gjeng Vegen den bratte Bakken
upp-yvi åt den tronge Bergporten som fører åt Marki.
Her er eg kjend. Stein, Stein, Stein. Litegrand grønt,
fin-fint Smågras inn-imillom.

 -- So Svingen inn; der er Sn -- -- 

Kva-slag? -- 

Heime-Huse burte. Ned-rìvi; av-køyrt. Ein ser kvar
det stod.

Løo er att enno. So vidt. Ein ser tvert igjenom ho.
Opne Dørir og halv-opne Veggir. Men ho stend då.

Det same stødt! Inkje i Norig stend trygt utan Fjelli.
Lat meg vera glad so lengi dei stend.

gå (åt): verte vâr; merke. -- Blokke (Blòdke): Blad. -- 
Nykkjablom: nymfæa. -- Garde: Fold; Kvi.

SIDE: 247

 -- Audt og daudt var det på Snòrest. Garden øydd;
Gard-Tuften rømd. Den gamle Vollbakken låg der med
Steinen sin og tagde Gravsongen. Vatne der nede svartna
svævt og burtdrøymt og hadde gløymt alt.

Eg sette meg på ein Stein med Ryggen til den nækte
Tufti. Der var meir Liv i den tome gamle Smalagarden
no.

Gamle fordrøymde Snòrestad. Smalaheid vart du, og
er no berre Smalaheid. Og høyrer til under Grannen,
kann eg tru. Som Norig på Lag. Ja, ja. Det gjeng
so med oss Småfolk.

Eg sìt og kviler eit Grand. Ris so og tek Vegen åt
Marki. Vil gange upp-att Gjætarvegen min. Er her ikkje
Folk, fær ein helse på Trolli.

Upp Træebakken ber det åt Skare. Og gjenom Skare.
Der innanfyri stend Sikvalands-Kulo. Gud have Takk;
den er som ho var.

Høg og breid lyfter ho seg upp yvi alt med sin firkløyvde
Kamb og øvst uppe eit Toppverk som samlar seg
til Krune. Øvst på den ein Varde med ein Kross.
Han lyfter seg mot Sky og varslar yvi Hav: Jæren!

Mine Fjell er dette; eg kjenner deim att so vel. Lange,
sprengde, rundkvelvde byggjer dei seg Høgd yvi Høgd og
Koll yvi Koll, samanbundne med lange lægre Ryggir.
Lyngdalar inn-imillom; og Tjørnir; og Myrflæe. Stundom
Rundingar millom Berg-Armar som store Troll-Tun. Veldigt
hev Mjølnir dundra her. Med Eldingar til Gneistar
frå Trollskallar som steingjekk.

Stein, Stein, Stein. Krokut og trongt; fyribygt og stengt;
Lyng-rabbar og Myrflekkir og elles Berg; Stein yvi alle
Botnane; her og der Urdir. Jutullsteinar på Ryggir og
Berg. Stilt; svævt; burtgløymt. Ein Steinheim.

Berre den eine smale lange Dalen på høgre Handi
attunder Sikvalands-Kulo gjev Minningar um Liv. Og her
ser eg lenger inn-igjenom. Inst inne blånar dei fine
Fjelli der eg ein Gong hadde Gudeheimen min; dei liksom
glid av inn-i Austhimilen. Enno veit eg ikkje kvar
desse Fjelli høyrer til eller grensar av. Lov og Pris for

svævd: "søvndysset". -- nækt: gjort nakin.

SIDE: 248

det. So stend dei trygge der i Blådagen sin som ei
Vakt, og stengjer for det endå blåare og ljosare som eg
ikkje kjenner.

 -- Kva er i Vegen, tru? Høg er ikkje den Berg-
Rabben der eg hev lagt meg, og bratt er han ikkje; men
eg kann ikkje slå meg til Ro. Ligg og halv-svimrar,
små-svimrar; held liksom fast på meg sjølv, at eg ikkje
skal glide, rulle ... Å; det er denne Jærbu-Hausen
som svimrar, so snart han er millom Fjell. D'er snodigt.
Verre Høgdir hev eg fari, og kvilt i Ro på styggare
Stup; men her kjem det gamle upp. Roleg, roleg,
Blakken!

Kva kann det vera for noko, det raude, raudbrune som
rører på seg der inn-i Steinheimen lengst inn-i Dalen?
Gygrir? Trolldøtrar i Koparkjolar? Å, det er Kyr. Godt
Fjellvêr i Dag. Bùje likar seg.

Dei myrkblanke glimande Tjørnine dreg Augo mine.
So mjukt ligg dei og blenkjer og skin att-under Fjellveggine.
Inst inn-under Kula, halvgløymd, med ein Bergknaus
på den eine Sida og ei Ufs på den andre, glimar
det fram ei serskilt ven Tjørn. Avstengd, avgøymd ligg
ho der; ein rein Fredheim millom Berg-Åsar. Godt og
trygt vøre det å kvile i ditt Fang ...

Er det slikt dei tenkjer på, tru, dei tvo som stend
der inne? ovanum Tjørni, upp i Bakken? -- Dei hev
vel elles anna å tenkje på, dei. Er det Folk? -- ei
ljosklædd Gjente med kvitt Skaut; ein blåklædd Gut
hev lagt Armane um henne; men so hev han vorti rædd;
hev høyrt noko; vil ifrå henne att; men ho, Tulla, høyrer
inginting; legg seg berre tyngre inn-i Armen hans ...
Det hev vori Troll-Ungdom. Dei møttest att-um Kongsborgi
ei Midje-Natt; hadde for mykje å segja kvarandre
og agta kje Tidi. So rann Soli; og so var det for seint.
Der stend dei. Arme Ungdom. Du renner deg so
lett fast.

Men Riddarborgi mi? Ho låg her nede; og den skulde
eg då kjenne. Det vesle svarte raudsprengde Bergskramle
der? Å langtifrå. -- Jau! -- Det må vera
det. Her er kje noko anna. Hm. Vert sjølve dei norske

SIDE: 249

Fjelli gamle no? Kvar er mine staute Hèrmennar? Og
Drosi den gjæve? Og Herresalen med duka Bord? -- 
Burte, burte. Svart, svart. Heile den vene Tavlesida
sundsprukki. Nedramla. Synd og Skam. At ikkje Fjelli
kann stå dessmeir. Hyss. Der er visst noko. Ein Hjelm?
Ja. Og under Hjelmen -- ja; der er eit Hovud. Å, der
er meir. Breide faste Akslir; heiltupp ein Goliat. Ei
Kufte ... som gjeng til Mjødmine. Um Live ... eit
Belte. Men inkje Sverd. Rart. I det heile ... nedan-um
Kufta -- ; å langt-ifrå. Jau. Desverre. Det er Skam.
Men det er so. Nedanfor Kufta hev Kjempa Stakk. Ein
gild, god Stakk. Trøyste oss. Gjeng det slik med Kjempune
våre ...

 -- Vas. Kva ligg eg her og tullar etter. Klokka er
fire -- -- 

Ned-yvi Knausar gjenom Smòg og Smådalar bar det
åt Knudaheio.

På ei Berg-Nòs stana eg og såg ut-yvi Nakinskapen
her, i Bergdalar og på Jær-Heidar. Og ein gamall Draum
vakna, den som vaknar i meg jamt, når eg ser på all
denne Dauden: Skog!

Dei segjer det hev aldri vori Troll; å jau-menn hev
her det vori. Men Trolli var me sjølve. Me hev øydt
burt og hoggi ned og brent upp og snøydt av; alt som
grodde og voks gjorde me Ende på, og held på med
det enno; dei siste Skogflisine i Lande høgg me til Pittprops
no og sliper til Tremasse. Gjev eg var Vårherre.
Fyrr næste Morgonsol steig skulde all denne avskolla
Steinen og alt dette bustute Lynge og alt dette sjuke
bleike Myrgrase vera burte, gøymt under ei grøn, kongeleg
Barkåpe.

Men eg tenkte meg um og sagde: nei. Eg vil ikkje
vera Vårherre. Kom Vårherre og gav Folke Skog, so
vilde Folke gjera som det gjorde sist: hogge Skogen ned
og brenne 'n upp og ikkje segja so mykje som Takk for
vel gjort.

Nei. Sjølv må Folke dyrke Skogen. So det lærer å

SIDE: 250

skýna kva Skog er. Kann Folke lære so stor ein Ting?
Svara kann ingin. Det hev teki til å røre på seg so
smått. Men når det er noko som ikkje vert ferdugt på
eit Par År, so plar Nordmannen misse Mode.

Ein gamall pinefull Tanke vakna i meg: Lande ligg
og ventar ... på eit Folk som kann brùka Lande. Me
som no hev det kann ikkje. Me hev aldri havt nokon
Arbeidshug. Vilde berre liggje i Viking. Og no er det
rådlaust reint. Heimhugen er burte ...

Seinare. 

 -- -- "Rådlaust?" segjer Eivind Hognestad. "Me
skal vel ikkje tru det heller. Snart gjort vil det ikkje
vera å få Skog på Jæren. Det er visst nok. Lett
gjort vil det ikkje heller vera. Men no hev me då teki
til so smått. Og me fær tru at Framtidi ikkje vert altfor
stutt for oss."

Eg tenkjer med meg sjølv: Tòlmod er ei Dygd. Og
Vårherre have Takk; her er Tòlmod på Jæren.

"Tålmodighed behøves," song dei yvi han Far, då
han siste Gongen skulde åt Kyrkja. Eg tek meir og
meir til å skýna det Orde. Me Papperfolk ligg og
glefser og gøyr og hev slik ei Hast. Fort, fort! Fenden
i Vald, men fort! -- for Verdi stend kje til Påske. Eg
må heim att. Eg må bli Jærbu att. Eg må lære uppatt
det, at "Tålmodighed behøves".

Eivind Hognestad tek til å fortelja meg um Skogplantingsarbeide
på Jæren. Dei er komne so smått i
Gang med det no. Men du endelause Æve og Tid enn
alt det som var å vinne yvi, fyrr dei berre kom so
langt at dei fekk taka til med det. Og du Tid og Endeløyse
enn alt det som hev vori å vinne yvi og er å
vinne yvi for kvart minste Stìg ein skal mùna seg fram!
Du trur det ikkje; ein trur det ikkje; det er ikkje til å
tru; det er berre sant; det fær dei finne som strævar
med det. Det gjeng, fær me tru. Det må gange. Det
lyt gange. Det gjeng vel til Slutt. Men du Æve og du

SIDE: 251

Tid; Tòl trengst. Tålmodighed, Tålmodighed! -- behøves.

Alt er imot. Alle er imot. Jærbuen fyrst og fremst.
Det hev kje vori Skog her, og det vert ikkje Skog her.
Ha-ha; hå-hå. Verdens Visdom er GUd en Dårlighed.
Og Stortinge, ja. Det hev so endelaust mykje anna å
gjera. Og her er so endelaust mykje anna her i Norig
å låne Pengar til.

Men Vestlendingen er seig. Han ser det vil taka Tid.
Lang Tid. Dei andre må hava sitt fyrst. Alt det andre
må gange fyrst. Men Vestlendingen, og ikkje minst
Jærbuen, han pótla og grev'e so smått, han. Krèv
ikkje stort; kva kann det nytte. Berre litegrand til Hjelp.
Attåt det vesle han sjølv kann skrapa ihop, kannhende.
Og til Slutt, -- til Slutt fær han litegrand! Og ein og
annan av dei store tek til å tru på det at Jær-Heidane
kann bera Skog. So er det då so vidt han kann få
freiste.

Eg fær høyre mykje um det Stræve dei hev havt. Og
meir fær eg lesa. Det er Bladstykke, Søknadar, Småbøkar,
mangt Slag, som Eivind Hognestad lånar meg.
Eg les. Og spýrr um det som eg ikkje fær Samanheng
i. Talar med fleire som hev havt med Skogsaki å
gjera. Etterkvart gryr det for meg. Og eg skýnar at
her vil turvast anna enn Ord.

 -- -- Det såg smått ut lengi. Den Mistru og Lathug
som alltid legg seg i Vegen for store Krav, den berre
flirde åt Skog på Jæren. Skogtanken var jamvel syndig.
Vårherre vilde ikkje hava Skog her; hadde han det
vilja, so hadde han sjølv lati Skogen vekse. Ein av
Fyrigangsmennane for Skogsaki, Lensmann Norheim
(av Mossìge-Ætti), hev fortalt meg um dette; dei hev i
det heile havt nok å høyre på i den fyrste Tidi, dei
som vilde gjera Skog på Jæren til meir enn Ord. Sliktnoko
som alle desse Røtane i Torvmyrane, det var noko
som lite toldest nemnt; for dei synte alt for vel, at Vårherre
var skuldfri i dette Stykke. Eit stort Arbeid er
nedlagt her, og eit stort Tòlmod er vist; dei som hev
teki dei fyrste tunge Taki vil lengi minnast.

SIDE: 252

Den Skogen som er sett tek til å vekse og vitne
sjølv no. Og det ikkje berre inn-med Byen eller ikring
Sandnes, men ut-etter dei svartaste Lyngheidane på
sjølve det syndetungaste Jæren. Um det no ikkje all
Stad hev gjengi like godt. Folk tek til å sjå dette;
og fleire og fleire skýnar at her er ein Framveg lagd.

Fullrøynt og avgjort er det no, at Skog kann vekse
på Jæren. Og det um Jordi er so arm og skrinn som
ho nokon Stad kann finnast. Dei Prøveplantingane
som i 1863 vart sette i Gang -- på Gruda i Klepp
og på Nesheim og Hobberstad i Hå, d.v.s. på det vêrhardaste
og vindstridaste Jæren og på Jord av armaste
Slag, sùmstad berre Aur og Lyng-Rusk, og so dei svære
Havstormane beint inn -- , berre desse Prøveplantingane
hev vist, at Skog veks all Stad. Og endå var dette
dei fyrste Freistingane, med innførde Plentur og uøvde
Folk. Dei vrangaste Vilkår som tenkjast kunde. Men
med Tilsyn og Etterplanting hev det greidt seg.

No gjeng det mykje lettare og tryggare. Me hev
fengi Planteskule på Jæren; Plentune derifrå er vane
med Vêr og Vilkår her alt ifrå fyrsto. Det verste
hev dei klara no, desse gjæve Mennane som våga seg
i Gang med det vonlause. Og Folke, som fær sjå
no at Vårherre ikkje hev noko imot Skog på Jærheidane,
tek til å koma med. I 1868 vart det frå
Planteskulen selt for 14 -- fjortan -- Kronur i Småtre
til Utplanting; i 1896 -- 97 vart det selt for 6 260 Kronur;
sidan hev det auka jamt.

Skogsaki er i det heile i Framgang i Lande. Me hev
seks Planteskular no, frå Farsund og nordyvi til Bodø.
Det er lite men betre enn inkje; og fleire kjem etter,
um Rikskassa ikkje altfor mykje vert Fant.

Og fram, fram må det gange. Norig held på å
avskogast. Serleg er dette Røvar-Arbeide komi i Gang
no, då dei hev teke til å slipe "Tremasse". Og med
ei Lovgjevingsmaskine som er i Gang Åre rundt, hev
me enno ikkje som andre Land fengi Lov um Nyplantingsplikt
for Skogrøvarar. Det gjeng atter-ut med Skogen

frå fyrsto: frå fyrstunde.

SIDE: 253

i Norig enno. Men er me på 40 År nådde
so langt som til hit, lyt me vel tru me kjem lenger.
Ja at me til Slutt kjem so langt som andre Folk [fotnotemerke] .

VIII.

Knudaheio 3. 6. 1902. 

Du Steinar!

Det er kaldvori i År, og helst ser det ut til ein
Regn-Sùmar.

Hulda og eg køyrde frå Bryne til Undheim i full
Vinterbunad og fraus so me skalv; det var i Slutten
av Mai Månad. Og enno er det so, at eg må hengje
på meg alle dei Fillune eg eig, når eg skal våge
meg åt Skriveborde. Som er ei Aln langt og attan
Tomar breidt ...

Hulda? Ja; ho var her nokre Dagar; ho skal til
Færøyane. Ut i Atlanteren, på Golfstraumen, der ho
no snart ligg, vil det vera lognare, fær eg tru ...

Golfstraumen? Færøyane? -- Ja bia no litegrand.
No skal du trast få det.

Hulda hev vorti so glad i Folkevisune våre. I det
me hev av deim då; for du veit at ei heil Mengd av
deim ligg uprenta på tvo Professorloft og vert der
liggjande til Verdi øydest. Men lat os takke til at me
fekk Jørgen Moe og Landstad og Ross, fyrr Verdi vart
altfor lærd; i det heile skal ein "nøies med hvad man
har fåt", som Diktaren segjer.

Ho hev elles aldri brytt seg um Folkevisune, ho
Hulda. Det er Nordmanns Vis; kva skal me med slikt,
når me hev Gluntarne og Schubert? Men so hende
det noko her um Åre: Thorvald Lammers tok til
å kveda Folkevisur. Denne store Songaren med sin

Fotnote: M. A. Grude: "Om Skovkultur" (Sandnes 1898) gjev
Greide på Tilstande med Skogøyding og Skogplanting på Jæren
som elles i Norig.

SIDE: 254

magtfulde Kunst og si rolege Kraft var som skapt og
send til å ny-reise denne herlege Dikting. Og millom
deim som vart tekne av Folkevisesongen var Hulda.
Visune fekk Liv, og Magt; større, fagrare Tidir vakna
genom deim; skulde det vera reint rådlaust å få
denne Songen upp att?

Det vart stundom nemnt noko um "Færøydans";
den skulde eikorleis hava Samanheng med Folkevisur.
Men ingen i Norig hadde Greide på Færøydansen.
Me hev gløymt våre Ut-land som me halvt-um-halvt
hev gløymt oss sjølve. Men so kom Hulda ifjor til
København. Der fekk ho Tak på eit lite Skrift um
Færøydansen av Hjalmar Thuren. Og freista, då
ho kom heim att, å setja upp ein slik Dans. Det
gjekk ikkje verst. Men meir og meir skýna ho, at ho
måtte sjå Færøydansen; og Jóhs. Pattursson,
Riksdagsmannen frå Færøy som ho råka i Kristiania
ein Gong, gav henne same Rådi. So fekk ho Greide
på Færøy- og Islandsbåten "Egil"; og i År bar det i Veg.

Gjev ho måtte få Tak på denne gamle gjæve
Riddardansen. Og gjev ho fekk hjelpe til med å
vekkje 'n til Liv att her! Desse Sveivedansane frå dei
Ludvigske Ho -- hm, Konge-Husi i Frankrike i den
siste rotnande Kongetidi er lite verde å råde Grunnen
millom norske Fjell, og minst til å råde Grunnen
åleine. Dei staute gamle Folkedansane, og Songdansen
som ein Gong gjekk frå Norig til Færøy og no gjerne
kunde snu hit att, vilde saman med Folkevisur (og ny
Visedikting?) skapa eit Sellskapsliv i Bygdine som vart
noko anna enn den Fantemoro med Brennevin og Rundvalsing
som dei no driv, og som dei vel meir og meir
tek til å skjemmast av sjølve.

Det er noko tomvori her i Knudaheibakken.

Eit lite Bord hev eg som eg hev fengi lånt; det
må vera Skrivebord. Til Matbord brùkar eg Kjøk-
Benken. So hev eg ein Stol; den er Kantorstol inne

eikorleis: "på en eller anden Måde".

SIDE: 255

og i Kjøken Bordstol; til dette skiftest han elles med
ei lita tom Varekasse der ute. Det einaste eg hev som
er Namn verdt er ein av dei gode gamle Jær-Stolane
med Sæte av Sèvfletning og høg Spíle-Rygg, og dertil
med Ruggestols Gjenge; den brùkar eg til Høgtidsstol,
og stundom til Sovestol; eg fekk 'n til Knudaheibakken
av Frk. Kitty L. Kielland. I Staden for Dragkiste hev
eg det gamle grøne Skuleskrine hans Far; og det er
heller stort, då han vel au hev nytta det til Handverkskiste;
det hev fylgt meg frå Garborg og skal her
få slå seg til Ro. Langbenken burt-under Vindaugo
er Sofabenk når her kjem Framande; til Sovebenk
hev han au vori nytta; men den som skal sova der
må ikkje vera mager. Sove-Rome mitt hev eg ut-i
Kòven -- Glas-Kòven fær eg vel segja; Kòve med
Glas skal heite Kammers, segjer Mauland; men "Kammers"
er fælt -- ; Sengi er tri Fjølir som er slegne
upp millom Langveggine ved Tverveggen inst inne, den
som skifter millom Soverome og den søre Torvskuden.
Det eg hev mest av her er Rom; og Utsyn. Ein framifrå
gild Kjøk hev eg au. Men Vatn -- ; nåh; eg
hev Tjørni.

Men lìver eg nokre År, so vert her nok i Stand i
Knudaheio!

Seinare. 

Garborg ligg ved Grensa millom Thime- og Nærbø -- 
Sokno, og Nærbøkyrkja er meg mest likso kjend som
Soknekyrkja mi eigi. Igår var det Søndag og godt
Vêr; og so fekk eg Hùg til å sjå att Nærbøkyrkja.

Det bar "Bakkane" ned-yvi, sunnan- og ovanum
Tunheim og Risa og Garborg og Gausland, høgt yvi
Jær-Flata med Utsyn vidt yvi Land og Hav, i skiftande
Minne og Draumar.

Ved Risa-Åno støvda eg. Det som enno er att av
Risa-Skogen helsa eg på; "Skogen" hans Sven Garborg
helsa eg like eins på, endå Skogen no berre er
dei Stein-Urdine der han vaks ein Gong. Men her

Åno: Åi.

SIDE: 256

gjekk me i Barndoms Dagar og henta Bèr, eg og dei
andre Garborgs-Borni; so eg hev meir enn eitt Solminne
frå Stein-Røysine heran.

Øvst upp-i denne trelause Skogen sette eg meg på
ein Stein. Og såg ned-yvi all Steinen og tenkte på
oss Småtassane og Småtussune som krabba um i
Bertuvune her på slike vene Sundagar fyrr i Verdi.
Den Gongen var det elles Hatlerunnar her og der til
å líve seg under, um Soli var for strid; no er Hatlerunnane
au burte. Og me med. Spreidde yvi tri
Heimar: Gamleheimen, Nyeheimen og hin Heimen.

Eg ruslar i Veg yvi Gauslands- og Gudmest(ad) -- 
Høgdir; ser ned-yvi til han Gabriel på Bergj'e og til
han "Sand Gausland" -- ein Stavanger-Kaupmann som
det var gjengi ut med, og som sidan sat her framand
all si Tid -- og til Gauslands-Garden, der serleg ho Ester
livnar upp for Minne mitt, Dotter hennar gamle Torgerd
("Torjer"). Det var noko gamalt Jæren som her stakk
seg fram, men som eg aldri rett fekk Greide på.

Noko utanfor Gausland stend Malhaugane. Her henta
me Mikkjelsber og Hønsaber, når me stundom um
Sundagane gjekk til Faster Bø; det var so fint på Malhaugane.
So fritt og lett og vidsynt. Og Haugane var
dei største me hadde her ikring, endå der er Haugar
mest all Stad. Sjølvsagt hadde me ingin Draum um
kva Slags Haugar det var; eg tok deim helst for Huldrehaugar.

Å, all den gamle Hovding-Sogo som ligg her nedgravi
og gløymd fram-etter Strendane og langt upp-etter
Heidane! Folke gjekk og sveiv um desse Stor-Minni
Hundradår etter Hundradår og gløymde, fyrst Namni
og sidan alt. Det einaste var, um det kunde vera noko
nedgravi der, Gull eller slikt; og no veit dei at der
kann vera eitt og anna å finne. So fèr det då Svenskar
og danske eller norske Danskar ifrå Bergen hit
stundom og hjelper til og "finn".

I Dag er det elles som eg ikkje rett kjenner Malhaugane
att; den eine av deim hev vorti so litin. So

heran (jærsk): her. -- Hatl: Hasl.

SIDE: 257

avkuva. Han kryp ihop; kjem mest burt. Dei hev
vel vori ute og nasa her med. Skjemt og skamfari
den gamle Hovdinggravi, og so lati ho liggje. "Æra
Far din og Mor di, at det kann gange deg vel ..."
Nåh. Det kann vel ikkje vera det heller. Dei hadde
kje lati nokon av Haugane vera i Fred, hadde dei fyrst
vori ute.

Men dei rotar i Haugane all Stad. Hovdingar reiste
deim; Høkerar riv deim. Fenden i Fedrane; er der
noko me kann gjera Skjelingar utav? Eller Bøkar,
Doktorhattar? -- Gravfred? Her er kje Gravfred i Norig
for andre enn deim som betalar for seg.

Mykje er nok elles ikkje å finne lenger. Korkje i
Haug eller Hòv. Det som ikkje vart teki av Danskane
er selt for ein Drikkeskjeling til andre "Brørar". Ei
Samling i Sverige til Upplysning um svenskt Folkeliv
og gamall svensk Kunst skal kunna vise fram 1300
Stykke berre av gamle norske Ølbollar.

For Sverig eig Norigs Sogu no, liksom Danmark
åtte ho fyrr. Sjølve den norske Kongen let -- og læt
 -- dette skure. Rimelegt nok. Den norske Kongen er
Svenskekongen no, liksom det fyrr var Danskekongen.

Den norskdanske Staten er ender og Gong ute i
seinare Tid og skrapar Skovune. Men når Folke
skýnar at Staten vil ha noko, sèt det Prisane upp. Det
hev selt våre gildaste Ting til Svenskar og Engelsmennar
for ein Drikkeskjeling og ein Dram; no krev
det Herrepengar for ei Flintepil.

Jæren i gamle Dagar var ikkje nokon Husmannsplass.
Magt og Rikdom samla seg endå meir fyrr enn
no ved Havkanten. Dertil trur dei, at Jæren hev vori
bygd alt i den Tidi då hitt Lande låg under Isen.
Mange Sjøkongar hev sìti fram-etter Nèsi her då, og Hovdingar
styrt upp-etter Bygdom.

I Sogu-Tidi, og fyrr ikkje mindre vil eg tru, hev
me havt store Herrar på Jæren. Sume er nemnde i
Sogo, som Eirik på Oprastad, Morfar til Olav Trygvason;
han budde på den Garden som enno heiter so
(Åbrest); seinare hev Sogo eit Namn som Erling

SIDE: 258

Skjalgsson. Andre Hovdingsæte hev her vori, som Tu
(Tun); der finst det enno ein gamall Tingstad.

Og mykje Rikdom og fint Arbeid hev vori ned-ervt
frå gamal Tid. Men i seinare Hundradår hev det
meste av dette komi burt. Det hev vorti burt-ervt,
burt-selt, uppbrent, av-stoli. Av Hèrfolk og andre Røvarar
og Tjuvar, og av den danske Styresmagti. Det
vesle som var att til våre Dagar vart då snart burtplukka
av farande Utlendingar; det gjeng ikkje likare på
ein Gard, der Sjølvefolke er burte.

Mangeleis lyt eit Folk bøte som vert framandt for
seg sjølv. Heimesansen hjå Nordmennane no er som
ventande kann vera i eit Land, der Herrefolke helst vil
rekne Landsens Sogu frå den Tid då dei Framande
fekk Magti. Kvar skal ein taka norsk Heimhug frå
i eit norskdanskt Land? Dei norske Minni som enno
stundom vert framfunne, dei lyt takke til, um dei fær
so mykje som Husrom dessmeir. Eit Skip frå Gamletidi
hev Fredrikshøgskulen i Kristiansby liggjande i ei
Bordbu som kven som vil kann setja Eld på med ei
Fyrstikke.

Ein Dag vil Nordmennane vakne og spyrja seg sjølve,
kvar det kann ha vorti av alle gjæve Minne frå Stortidir
og Høgaldrar Lande rundt. Då vil dei få vìta
det: dei er burtsùmla. Og dei vil riste på sine Hovud
og minnast det gamle Orde som er gjevi til Rettleiding
for Folk som vil "lengi lìva i Lande" sitt. Men seint
vil det då vera å trega.

Det kostar å vera Kar. Men å vera Fant kostar
vel so mykje.

Nærbø-Kyrkja var si same i alle Ting, utvendes og
innvendes. Ho er i det heile eit Mynster på ei Kyrkje
frå Jæren i det 19de Århundrade.

Eg sat på Lemmen og kjende meg som heime. Altare,
Kore, Døypefate, Preikestolen, kvar Stav og kvar Stokk,
det var alt som eg hugsa det frå "mi Tid".

Berre Presten var ny. Det hadde kje gjort noko;
den eine Presten plar vera likso framand som den andre.

SIDE: 259

Men der var det serskilde med denne, at han hadde
slik ein sterk Austlandssvìp på Gudsorde sitt. Reint
vikværskt lyddest Måle hans for meg. Og det høvde
ikkje her; slett-ikkje. Hå-Prestane hev fyrr tala reint
Gudsord.

Nå; Vestlending og Vikværing må venjast med
kvarandre i Målvegen att. Skilnaden på Måle er
stor, men ikkje so stor som det synest. Vikværingen
tykkjer at me syng; me tykkjer at han gøyr. Men etterkvart
kjem me vel til det, at både Vestlending og Vikværing
talar.

Presten kom på Stolen. Og eg, som visste at alt
er Gudsord i den norske Kyrkja, når det berre ikkje
er norskt, slog meg til Ro med Vikværs-Tonen. Dermed
gjekk det som det jamt hev gjengi meg, når
Presten kom på Stolen: eg fekk slik forunderleg Ro
til å tenkje på andre Ting [fotnotemerke] .

Kven kunde det vera eg hadde høyrt her i Nærbø -- 
Kyrkja sist, tru? Hansteen? Kunde det vera so lengi
sidan? -- Eg hugsa elles eit Ord av Hansteen. Det
er rart med Småting; dei kann slå eit Minne so
serskilt fast. Ordi var ikkje noko sers; "der ser
vi," sagde han, "hvad Synden har at betyde." Men
han laut brùka Lùmmaplagge med same dette Orde skulde
fram; han fekk då ikkje svinge det so fritt ut-yvi
Kyrkja som han vilde; og dette tok seg snodigt ut for
meg, som nettupp sat og såg på Presten. Som eg
tenkjer på dette blenkjer det upp for meg, at den
Presten eg høyrde her sist, -- det var Lars Oftedal.

Det var ikkje Tvil; eg hugsa det greidt. Det breide
Andlite yvi den sterke Halsen såg eg med ein Gong
att. Lars Oftedal var det og ingin annan. Minne vart
so lìvande, at eg reint gløymde den Presten eg no hadde
for meg.

Fotnote: Noko annarleis hev det elles vorti i seinare Tid, då eg
stundom i Kyrkja fær høyre norskt; eg høyrer då på Presten,
reint ut sagt. Korleis det no kann hava seg.

(Merknad 1904.)

SIDE: 260

Og heile den Tidi kom for meg att. Eg hadde kje
trutt stort på "han Lars" den Gongen. Frå Lærarskulen
kom eg og hadde mine Meiningar uppgjorde:
Lars Oftedal var ikkje kyrkjeleg. Han var ikkje Prest.
Han bråka og ståka som ein Lækprædikant. Men so
hadde eg tenkt: lat gå! ein skal prøve alt; lat meg
likso godt ha høyrt Lars Oftedal!

So sat eg då her og høyrde 'n. Han var god! -- 
på sin Måte. Der var noko lutherskt eller amerikanskt
djervt i Måten hans; og det kunde eg godt
skýna tok Bøndane. Det var so eg mest laut smile
stundom. Smart Fyr; modig Maur. Han visste kvar
han skulde finne deim, han; Lars Oftedal kjende nok
Sauine sine. Lækprest; grovtenkt; det høyrdest uliklegt
frå ein Preikestol sùmt av det han kom med; men
at han fekk Magt med Bøndane, det kunde ein ... det
... kunde ein alltid -- -- 

Med ein Gong var desse kloke Tankane burte for
meg. Eg hugsa kje lenger Lars Oftedal. Eg visste
kje kven det var som tala; men han tala til meg.
Ende fram til meg. Som det kunde vera han Far,
eller ein annan av mine eigne. Eg sat der fjetra,
rådlaus, mest rædd; visste kje kvar eg skulde gjera av
meg. Han kom so beint innpå meg; her vart ikkje
Umrøme; det var som eg vart tekin i Aksline og
haldin fast. Han tala til meg som ein Mann med sin
Næste. Og Gud betre meg; Mannen hadde Rett. Han
hadde Rett. Kor kunde ein no gå so tankelaus gjenom
Verdi -- -- 

Lars Oftedal stod på Preikestolen og tala Jærbumål.

Men eg vart berga. Han gleid inn i Stavangerslengen
att. Og var på nytt Lars Oftedal, den framande Presten
med sine serskilde Måtar og Faktir. Han tala ikkje
til meg lenger.

Eg Tosken! Der hadde eg so nær lati meg fange
av Kunstine hans. Glup Fyr; fårleg Fyr; jau det skulde
sjå ut: Jærbumål på Preikestolen!

 -- Men der sat som ein Skjelv i meg lengi etter den
Stundi i Nærbø-Kyrkja.

SIDE: 261

Det er elles ikkje i Kyrkja ein skal gå, um ein vil
hava Greide på Trudomslive hjå Folke. Kyrkja, det
er Staten; men Folke treng her anna enn det som
Staten kann gjeva.

Me fær endå vera glade so lengi Staten ikkje forfylgjer
Folketrui. Hans Nielsen Hauge var den siste
som leid for Trui hjå oss, soleis beintfram. Og
endå kann ein vel knapt segja at det var for Trui han
leid; når dei var etter 'n, so var det for Skuld den
kyrkjelege Orden. Det galdt ikkje Trui; det galdt kven
som skulde forkynne Trui. Kyrkja meinte at berre
dei skulde forkynne, som Riksmagti sette til det; for
dei var upplærde i den Trui som Rike vilde hava;
og kva skulde ein elles halde seg til? At dei då
sette fast Hauge, som meinte seg å vera Guds Tenar
utan Kongebrev, det var ein sjølvsagd Ting som ingin
rett Rikskyrkjemann kann hava noko å segja på.

Rikskyrkja greider alt på beste Måten. Forkynner
Rikstrui etter Uppskrifti og er Kantor for Gifting,
Barnedåp, Jordfesting og andre "kyrkjelege Forretningar".
Alt skulde då gange godt. Guds-Rike og
Heims-Rike hev i Rikskyrkja funni kvarandre.

Men Folke trur ikkje på det. Folke held seg til
Orde um, at Guds Rike og Heims-Rike stend imot
kvarandre. Og at når dei held Lag, so er det berre
av di Kyrkja hev bøygt seg under Verdi. Det er dei
småe og lite vyrde, dei som må lide vondt og
som ingin bryr seg um, utan når det spyrst etter
Skattar og Avgiftir, det er dei som høyrer Jesu Gudsrike
til; difor må dei og lide i Verdi. Jesu Sveinar
fekk aldri Embætte og Lønir. Dei måtte lide vondt;
vart pinte, forhøyrde, drepne; og so vil det meir eller
mindre vera med dei rette Jesu-Sveinane all Tid.
Jesus vil sende deim ut i Folke utan Kongebrev. Og
dei vil måtte lìva millom Folke, i Armod som Folke,
og tala Sanningi for Folke til Refsing og til Trøyst;
ja liksom Jesus må dei segja Sanningi jamvel til dei
store i Verdi, og til dei som gjeld for Lærarar og rettvise,
anten dei no kallar seg Præstar eller Farisæingar.

SIDE: 262

Og det må Jesu Sveinar gjera, um dei ikkje fær anna
for det enn Hat og Spott. Dette er dei rette Prestane,
dei som er Jesu frie Sveinar og ikkje talar Orde for
Løn, men for Sanningi Skuld, og ikkje av Lærdom
men drìvne av Anden. Og dei må, som Jesus, som
Apostlane, som Profetane, som alle Guds rette Tenarar
på Jordi, vera budde på å få smaka Magti når som
helst; ja dei må vera budde på Dauden i dei Tidine
når Sattan hev Magti.

Det er ugreide Ting, dette; å skilja millom sanne
og falske Profetar er ei vand Sak. Jamvel i Aposteltidi
var ikkje det so greidt. Men vår Kyrkje hev
bøygt seg for Folkekrave no, i ein høgare verdsleg
Visdom. Og det er visst det beste, dette. For er ein
Preikar av dei falske, so vil det sjeldan vara lengi
fyrr det kjem upp; men vert han forfylgd, so vil Folke
tru på 'n mest kva han lærer.

Likevel var Lækmanns-Arbeide i Haugetidi betre
enn det sidan hev vori. Ikkje um den "sæle Dauden"
savla Preikarane då; dei vakte Folke til Liv,
til det glade sterke kristelege Live. Den som lìvde
vel vilde døy vel. Der var Minningar etter dette alt
ned i mi Tid. Eg hugsar fra Barne-Åri ein og annan
som heldt seg til Hauge eller hans Læresveinar; det var
greide, huglege Karar som var Folk til Hjelp både i
Sjælespursmål og i jordiske Ting.

Men det bar ned-etter. For Småpreikarane fall det
lettare å tala um Dauden enn um Live, det dei vel
ikke alltid kjende so mykje til. Og dei sagde ikkje som
Meistaren: Syndine er deg forlatne; dei dreiv på med
at Folk skulde hugse Syndine sine.

Kristindomen vart mindre Gudsdyrking enn Syndedyrking.
Ein skulde gå si Tid burt i Syndesut. Tenkje
på Syndi, syrgje yvi Syndi, vedkjennast, dyrke, kjæle
for Syndi; stødt og stendigt i Bøni leggje ho upp-i Hendane
på Gud, som då ikkje kunde få kaste ho i
Have kor gjerne han vilde.

Då treivst alt som ufriskt var. Og Preikarane tala
um Synd og Daude og Helvite, til dess den gamle Læra

SIDE: 263

snuddest um, so at no lìvde ein alltid vel nok, når
ein berre kunde døy vel. Syndedyrking og Daudedyrking
var det som no vart Kristindom. Prestane stod
rådlause som vanleg.

Til dess Oftedal kom. Han kjende Folke, og han
kjende Folkeprædikantane. So freista han den nye Ting
å vera Folkeprædikant og Riksprest samstundes. Og
han var so heimekjend, at han fekk Folke med seg
på dette.

Lars Oftedal var Jærbu. By-Jærbu. Det truskyldige
hjå Folke hadde han; men han visste um det og
kunde nytte det. Han tente Folkefrelsaren og Rikskyrkja
samstundes, og det er ikkje godt å segja kva som var
sterkast i han: Lækpreikaren eller Rikspresten. Han
fekk ei svær Magt. Men hadde han vori eit større
Kyrkjehovding-Emne enn han var, so hadde han sétt, att
ein i Lengdi ikkje kann tena Gud og Mammon (Staten)
samstundes.

Med Lars Oftedal nådde "Vekkjings"-Tidi på Jæren
sitt høgste. Betania, Betsaida, Elim, Salem, halve Judæa
flutte gjenom Bønehusi hans til Jærs, og det vart sistpå
mest rart, at Folk sagde Jæren og Stavanger og ikkje
likso godt Judæa og Jerusalem.

Eg kunde tenkje meg at han hev drøymt um å verte
heilt-upp Herre yvi Lande her, ein stavangersk Salomon
eller sovori, dei tusund Kvendi ikkje frårekna. Hev
han havt slike Draumar, so nådde han langt på Veg.
Han er i det heile eit av dei mest forunderlege Tilfelle
i Ny-Norigs Sogu.

Oftedals-Ridi var den stridaste av dei gudelege
Ridine her; dermed vart ho og som ein Endskap. Den
Dagen då Chr. Bruun, "Oftedøl" sjølv, viste Lars Oftedal
fram for Folke frå den Sida som fyrr snudde inn,
døydde det mykje Sjukdom på Jæren. Og eg trur, at
noko av det gamle klåre og kloke og gløgge hjå Jærbuen
vakna att, eller held på å vakne.

 -- -- -- -- -- 

SIDE: 264

IX.

Knudaheio 10. 6. 02. 

Du Steinar!

 -- -- -- Kor det stend til med den historiske Sjølvkunnskap
hjå Folke vårt no fær ein mangeleis merke.

Du veit Nordmennane skal vera so upplyste. Ein Dag
kom eg til å nemne Færøyane. "Å?" Dei glodde
og undrast. "Fæ ... Fæ ...; ja kor er no det, skal
eg segja?" Dotteri til Mannen er Lærar; ho kjem smilande
og segjer på Bokdansk: "men! Far; du ved da
hvor Færøerne er?" -- "Å! Fær ... øerne nå; ja
dei skulde eg vel ha høyrt gjeti," segjer Gamlingen.
Han kunde ikkje vera so fin som Dotteri han, stakkar.

Eg ser på denne Gjenta som gjeng der so halvfin
og stram. Eg kjenner Arti. Det er Heimløysa. Dei
er kje seg sjølve lenger, og ikkje noko anna heller. Eg
var soleis, eg au.

Ja denne må vera Lærar-"inde"! tenkte eg. Lærar
med Rumpe på. Og er ho med i Slåtten, so vert ho
kje Breidar som andre; ho vert Breidar-"inde". Eller
Slåttar-"inde", då ho vel er mannsipera og skal slå.
Og gifter ho seg, vert ho ikkje Kòne, men Mann"inde".
Rumpa er det gjævaste på slikt eit Troll.

Det er fælt gildt, dette "inde"; men Folke, Stakkar,
kann ikkje greide desse lange Rovune. Dei gjeng um
kvaradre for det, so at i Fleirtal kann ein jamvel høyre
Hanslagsformir som "Lærarindar" og "Lærarindane",
endå den tyskdanske Halen var påsett serskilt til å
skilja ut Ho-Slage. Men kven bryr seg um Folke?

Det skulde elles ikkje vera skikkelegt danskt heller,
dette "inde" i slike Ord. Bisp-inde, General-inde,
Statsråd-inde er ikkje ei Kvinne som er Bisp, General,
Statsråd; det er ei Kvinne som er gift med ein Bisp,
General, Statsråd. Jamvel i danskt vert Lærarinde
Tull. Men Danskane um det, veit du!

Det held på med Kaldvêre. Og Regn er her meir
av end godt gjer.

SIDE: 265

Med Skriving kjem eg ingin Veg. Held det upp gjeng
eg ute og driv, og regner det gjeng eg inne og driv; i
slikt Vêr trivst ikkje Tankane i Hausen meir enn Grase
på Marki. Tøv! Grase på Marki trivst betre enn Tankane,
som vel er.

Men so hev ein Bladi. Og so kann ein få arge seg
stundom. Det driv Tidi det med. Stundom gjeng eg her
og småfrys og held Talur for meg sjølv um norskt
Riksstell.

Dei segjer Harald Hårfagre samla Norig. Det er Lygn,
Farr. Dei 31 Småriki ligg skilde no som frå Ævors
Tid. Skilde og i Ufred. Der er Hèrferdir i Bladi jamt,
og fast Ufred i Stortinge heile Vinteren. Strid og Hoggskifte
um Eignir og Gods. Fær eg det, so skal du få
det, segjer Rike til Rike. Og so rivst dei um dette, og
um kven som skal få fyrst. Etterkvart fær kvart Rike
det kvart Rike kunde slå til seg; men Norig kann ingin
tenkje på. Det sig ned i Skuld. Vårherre veit; det
er visst godt og vel halvtredje hundrad Millionar, Jødane
no rentesugar oss fyri.

Fylkeførarar hev me, og stundom Folkeførarar; men
Riksstyrarar ... kvar skulde ein femhundradårs Provins
taka Statsmennar ifrå? Nokon Statsmannsskule som
den andre Folk hev i sine Styreverk for Utanriksstelle
hev me kje heller. Og det er med Landsstyring som
med alt: ein må hava Gåvur til Arbeide, og ein må
ha lært det. Me gjeng her sjølvlærde og halvlærde.

So driv me på og styrer Skuta, til dess Skuta gjeng i
Åkeren. Her um Dagen var eg nedpå Bryne; der
råka eg ein Kjenning frå eldre Tid; han driv Sakførsle
no, og visst eit Grand Riksstell med. Han meinte at
Skuta stod snart i Åkeren. Kva skal me gjera med det?
spurde eg. "Jåbæk må upp att," svara han. "Me må
spara!"

Spara, ja. Eg spurde kva me skulde spara på; all
Stad tykkjer Folk at dei hev fengi for lite.

Han kremta. Sagde so noko um Embættslønine. Eg
meinte at Embættslønine er det einaste i dette Lande
som me ikkje kann spara på. Dei stend fast, dei. "Det

SIDE: 266

er liksom Kår på Garden det; me kann av vår Godvilje
auke Kåre; men minke det kann me ikkje."

Han fomlar eit Bìl. So segjer han at me fær spara
på Utgiftine til Forsvare; det hev den og den gode
Mannen sagt.

Eg kjende den Melodonten og lo. Men meinte at det
som vaksne Folk minst kunde spara på var det som
turvtest til å berge Live. "Og den som lìver millom
Røvarar må alltid ha Revolveren ladd."

Han murra; drog på det. Me hadde då spara på
Hèr-Utgiftine fyrr, meinte han.

"Me hev ikkje vori vaksi Folk," sagde eg. "Det som
hev berga oss er Lykka. Men den Dama er blind. Eller
som andre segjer: ei Hore. Me kann ikkje lite på den.
Me må kunna lite på oss sjølve, vil me lìva i Verdi.
Berre då kann me vente Hjelp au. Elles vert det til
det, at Stor-Røvarane ein Dag skifter oss imillom seg
ettersom dei sjølve synest."

Han snakka upp og ned og att og fram; Meiningi var:
det me ikkje kunde, det kunde me ikkje. Dermed
gjekk han. Det er vel mange som tenkjer som han.

Me er ikkje vaksne, nei. Det store Spursmåle er:
um me er Emne til eit Folk, eller um me berre er
Restar ...

Nåh. Me fær "tru det beste", veit du. Og so er
Verdi vond; det fær me trøyste oss med. Desse Røvarane
her rundt ikring oss, dei hev nok Hug på Lande; men
dei vert ikkje samstellte. Og den eine er rædd den
andre. So held den eine Kniven den andre i Slira. Det
lìver då me på, til dess me vert vaksne og kann stelle
oss som Folk. Ja-ja! Det er nok det vonde ein tryggast
kann tru på ...

 -- Eg vert leid av Riksspursmåli; triv Regnhatten og
legg til Fjells.

Etter Non. 

Dette Matstelle mitt i Knudaheio -- nåh; eg er glad
eg er åleine. Og tenkjer ofte med meg sjølv; det er

Regnhatt: Paraply.

SIDE: 267

godt at ho Hulda ikkje ser det. Når det berre er eg
sjølv som lær åt meg, eller grin og gryler på meg, so
bryr eg meg ikkje større um det. Og so greider det seg
ikkje so ille. Men det gjeng stridt mykje på nedkokt.
Eller som det heiter på Gudsord: "Hermetik". So noko
vidare gamall vert eg aldri her i Knudaheio.

Gjente, segjer du? Finst ikkje slikt. Det som ikkje
vert Lærar-"indar" fèr til Amerika. Og By-jente kann
du vìta eg ikkje kann hava, når eg skal vera Jærbu.

 -- -- Jærbu, ja. Jærbuen er visst den klokaste likevel,
han. Landsspursmål og slikt bryr han seg lite
med; det greider Vårherre. Og dei som trur at me
Jærfolk berre tenkjer på det gudelege, dei tek au i
Miss. Me agtar nok Bøneboki. Men me gløymer ikkje
Jordi for det.

Og um me gjeld for seinføre, -- det kann stundom
gå so fort med oss, at me skýnar det knapt sjølve.
Ikkje berre når det spýrst um å koma til Amerika.
Nei; når det gjeld Arbeid med. Som no det eg her vil
nemne.

Ikkje lenger sidan enn i mi Ungdoms Tid var Jæren
eit Kornland. Åkrar gulna all Stad; Kvernar gjekk i
kvar Å; og Haust og Vinter fór me til Byen med Mjøl-
Lass som kunde rope or Vegen. Og det vart Skjelingar
av dei Lassi. Havre og Reint dyrka me mest; Rug til
Husbruk med; ein Kveite-Åker hadde me òg gjerne.

Og me greidde oss tòllegt, det vil på Jærbumål segja
godt. Ungdomen låg um Vinteren på Fiskje; men han
lærde seg Jordbruk fyrst og fremst, på Heimegarden i
dei unge Åri, og sidan på Teneste hjå godt Folk, der
han var på Jordbruksskule likso vel som dei som gjeng
og vert "Agronomar" no, og tente seg Løn attpå. Og
kor småe Lønine var då mot no, so lagde Ungdomane
seg upp nokre Dalar likevel, og var endå godt klædde.
Det er rart når der er Ettertanke og Folkeskikk. Når
dei då hadde lært det som turvtest, og lagt seg upp eit
Grand Skillingar til å byrja med, so tok dei Jordi
heime, eller kaupte seg eit Stykke; fekk seg so ei Kòne

Reint: Bygg.

SIDE: 268

som hadde lært anna enn å vera " -- inde", og greidde
seg sidan for det meste rett godt. For alle i den Tidi
visste at ein laut greide seg sjølv, måvita, -- arbeide
og spara, i Norig so vel som i Amerika.

Men i Utlandi kom Stordrifti upp; og Gryn-Maten vart
so billeg, at tilmed Jærbuen kunde kje tena på 'n lenger.
Då svinga Jærbuen so fort at ein skulde ikkje trutt det.
Og slog seg på Budrått med all si Magt.

Mjølk fyrst og fremst; og Smør. No tek Mjølkebruki
(på Agronomdanskt "Meierierne", av "meie: slå Hø")
til med Ost au, um dei elles ikkje hev kunna gjera noko
ut av den fine jærske Fat-Osten enno. Me driv i Mjølkebrùke
med norsk Hollandsk og norsk Sveitser, liksom
me i Bokheimen driv med norskt Danskt; det vert korkje
norskt eller hollandskt eller danskt; men det må greide
seg til so lengi. Det nye som var å lære kom Folke
snart etter; men då Jær-Gjentune vilde vera Skulemeistrar
no, laut Mjølkedeigjune for det fyrste koma frå
andre Bygdir. No gjeng det so godt med denne Drifti,
at Folk greider seg betre enn dei fyrr gjorde med både
Mjølkebrùk og Kornbrùk. Og Mjølki hev heiltupp vorti
noko heilagt for Jærbuen, Gudsgåva framifrå. Han segjer
då ikkje Mjelk, Mjelkjo lenger, men "Melk, Melko";
Mjølk vert noko mest av same Slage som "Brød og Vin",
noko so høgt at ein ikkje må nemne det utan på
Gudsord.

Eg saknar nok Kornbrùke som eg vaks upp med, og
som gav både god Mat og meir Umskifte i Arbeidslive.
Åkrane stod so vene på Jæren at eg knapt nokon Stad
hev set Maken; og huglege var dei alt frå dei var tillagde,
og vart venare di meir dei vaks. Til dess dei
stod gule og mogne og lokka på Sigden, Havre-Åkrane
alra venast. Skurden var den Vinna eg lika best; og um
Fyri-Vinteren, når Tustane tok til å leike i alle Låvar,
var det so det vart lìvande all Ting.

Men ein må taka Verdi som ho kjem; og då skulde
eg tru, at Mjølkedrifti er gild nok. Dertil gjev ho Bonden
ei viss jamn Inntekt, som han hev Rekning med og kann

tillagd (um Åker): fullt vårstellt. -- Tust: Sligjul; "Pleiel".

SIDE: 269

lite på; og med den greider han seg, um han vel sjeldan
kann leggje seg upp noko større. For med Mjølkebruki
fylgjer Landhandlaren som tek største Vinsten;
Jærbuen hev endå ikkje komi i Gang med Handels-
Samlag.

Eitt og anna kann det vera elles au å rette på. At
Bonden skiljekinnar Mjølki og sél det beste og gjev
Grisen Resten og sidan drikk Brasil-Kaffi for Mjølk og ét
Mergblanding for Smør, det kann gjeva ein fin Rekneskap
til so lengi. Men på Resten vil den andre Sida
au koma fram. Av inkje kjem inkje og av lite kjem lite
og alltid mindre; kva skal det her upp-i Kaldeheimen
verte av eit Folk som drikk Brennvatn [fotnotemerke] for Mjølk og ét
Talgblanding for Smør og Maisbrød for Havrekake? Å
vera stutt-tenkt duger nok ikkje i det lange Drag.

Mange nymotens Hjelperådir for Arbeidar og Bonde
er av same Slage som den Kunst-Mjølki Doktarane i
seinare Tid hev funni på åt Småborn, so dei unge
Fruvune skal sleppe å gjeva Bryst. Mjølki var so godt
utrekna, at ho helst skulde vera betre enn den gudgjevne,
meinte dei. Men det kjem meir og meir upp, at Doktarane
hev misrekna seg endå. Sjølvvaksin Mat er best. Bonden
som fyrr livde på Mjølk og Havremjøl og no vil klara
seg med Kaffi og Maisblande, han fær finne det same.
Arbeid og sterk Luft krev Kraft; og Kraft vil hava Mat
som der er Merg i. Men Folk hev alt komi til å tenkje
på dette, og finn vel etterkvart ein Måte so dei klarar
seg.

Og må ein tenkje på Kroppen, so lyt ein tenkje på
Hovud og Vìt med. Det er som han sagde han Eivind
Tjensvoll, ein Kjenning frå yngre År: "det kann vera
godt nok at gode Hovud frå Bygdine vert Bokfolk og Skulefolk;
ikkje minst treng me bondefødde Embættsmennar.
Men me treng gode Hovud i vårt Arbeid med. Og det
ikkje berre til Utskiftningsmennar, men beint fram i Jordbruke.
Vert Bonden tappa på alle Kantar, både for

skiljekinna (skilja): "separere". -- Mergblanding:
Margarin.

Fotnote: Kaffi. Orde hev han Far laga.

SIDE: 270

Pengar og Arbeidskraft og Vìt, so kunde han vera sterk
som Fjell; han held ikkje ut på den Måten i Lengdi."

Han er ikkje av dei modlause, den Bonden som sagde
dette. Han er av det gode gamle Jærbu-Slage: dei som
var arbeidsame og dertil glade. Og misnøgd med sine
Vilkår er han alra minst; det er au noko som er innkomi
med Krambugut-Skulen. Eivind Tjensvoll stod for
Presten fyrr Nyskulen kom, so at når han og eg er i
Lag, so er det det gode gamle Jæren som møtest med
det nye og skrale. Gjeng eg elles innpå 'n, so vedgjeng
han, at Skattane er høge no mot i hans fyrste Tid,
og at det ikkje vil vera verdt å sprengje på so hardt
til det jamne. Men Bonden er seig, legg han til med
ein Smil; det vil vara ei Stund enno fyrr dei fær gjort
det av med 'n.

Det gjeld um, at me lærer å lite på oss sjølve att.
Staten som her eit Bìl var slik ein Vårherre, men no
meir og meir vert sitjande og undrast på at det er Folke
som må føde honom og ikkje han som kann føde Folke,
 -- Staten kann me nok ikkje vente noko Manna-Regn
ifrå. Det var eit Mistak med all denne Trui på Rikshjelp.
Nye Skattar kann me vente av Staten med hans
hundra Millionar i Års-Utgift og hans 2 -- 3 hundra Millionar
i Skuld; nye Skattar og nye Lån kann me vente
av Staten. Og alltid nye Embættsmennar, som må hava
sitt, kven som elles skal svelte. Det er i det heile det
einaste Staten kann gjera: setja inn og løne og etterløne
Embætts- og Umbodsmennar. Alt ein gjeng til Staten
med, -- fær ein noko Svar, so er det dette eine og
same: so og so mange nye Embætts- eller Umbodsmennar.
Og so skal dei dertil hava sine Kantor. Og so
og so mange Hundradtusund eller Millionar til å "arbeide"
med. Men um det vert noko Hjelp i dette Arbeide ...

Me hev i seinare År drøymt og drøymt um nye Tidir;
alt skulde bli so nytt no.

Ja-ja. Duger det nye, so veks det seg smått um senn
inn i det gamle; og det som ikkje duger vert utskilt.

SIDE: 271

Det er den vanlege Meltingsgang. Eit Folk lìver i det
heile so lengi som det kann arbeide nytt inn i sitt gamle,
so lengi det åndeleg kann livnære seg.

Mykje av det nye er berre nye Sjukdomar. Og dei
breider seg fortare ut-yvi Lande enn fyrr. Jamvel på
Jæren er mange utrygge av By- eller Boksmitte. Eg som
hev vori ute so lengi at eg tek til å koma heim att,
kjenner meg visst ofte tryggare på Heime-Grunnen no
enn mange av desse halv-forfarne unge. Eg kjenner au
vel, kva det er for eit Livs-Tap, for deim som det hev
vori for meg, at me ikkje gjenom Skulen og Bøkane fær
arbeide os fram på vår eigin Grunn, men vert drivne
uti noko framandt som skyggjer meir enn det klårar upp
for oss. Det nye me pluggar i oss vert seint og stundom
aldri vårt; men det som var vårt heimanfrå drèp
Skulen ned i Staden for å kveikje og dyrke det. Unaturleg
Livemåte krev sterke Magar; ikkje Helvti av det
som den norskdanske Skulen strævar med vert til
Gagn.

Og berre dei fåe som gjenom alle kunstige Hefte og
Hindringar vinn seg heilt fram, vinn heilt heim att. Men
jamvel for desse gjeng mykje spillt: Tid og Kraft og stundom
meir. Det veit eg um, må du tru.

Etter tjuge Års Skulestræv og Bokstræv skulde eg
vori langt komin. Men eg vart ikkje ferdug med sjølve
Skulegonga dessmeir. Med alle dei Snarvegane eg tok
til å vinne fram, -- eg vart for gamall; og Utearbeide
tok meg. So at det einaste eg rett kom inni, var dette
Målstræve som med kgl. norsk-dansk Statslygn kallar seg
"det norske Sprog". Men då eg var komin inn i det,
so laut eg gjeva det upp; for det fyrste såg eg at det
berre var provinsdanskt, og for det andre fekk eg finne,
at kor godt eg lærde det vart det aldri mitt.

Harmelegt er det å minnast all denne spillte Ungdomstid.
Og vondt var det å vakne. Eg var ikkje meir
"norsk" enn me Bondefolk plar vera; kunde so gladeleg
ha selt Odelsretten min for dei "Linsur" eg no hadde
lìvt so lengi på. Men eg kom etter at eg ikkje kunde
melte desse Linsune. Di meir norskdanskt eg skreiv, di

SIDE: 272

tydelegare såg eg kva det var for ein norskdansk Bokmann
eg i kvart Tilfelle hermde. Ja umframt Ibsen då,
som eg hermde jamt. So skulde eg rette på dette. Strauk
og strauk; strauk og skreiv um. Til dess "Stilen" min
vart so livlaus som Hermestil vert, når Tjuvestasen kjem
burt; Langhalm vert denne Stilen. Og eg vart leid Langhalmen
til Slutt. 27 År gamall sette eg meg til og
lærde å skrive norskt; lærde det utan Lærar og på ein
Sùmar; skreiv jærsk til eg var komin inn i Måten, og
lempa sidan på Stavingi so det vart lesande for Folk
frå andre Bygdelag med (Lands-Staving; "Landsmål").
Sjølvsagt vinn eg aldri inn att det som vart forsømt og
øydelagt for meg gjenom Framandskulen i Barndom og
Ungdom; men det som att vinnande var hev eg då etterkvart
vunne.

Det var i Kaupenhamn eg fyrst fekk Greide på Målspursmåle
vårt. Der kann du vìta eg tala det finaste
danske eg hadde lært; og då eg var Vestlending, frå
dei Bygdine der det på eit gamalt tysk-danskt Norigskart
stend: "hier sprechen die Norweger Dänisch", meinte
eg at i Danmark skulde eg klara meg serskilt fint. Men
Kuskar, Gjesteheimsfolk, Bordsveinar, Krambufolk, mest
alle eg råka, -- når eg tala mitt finaste danske svara
dei meg på svenskt. Dei tok meg for Svenske etter
Måle. Ein dansk Skulemann, som eg ein Gong tala med
um dette, sagde meg eitt og anna um Målspursmåle
som eg lagde Merke til, og som eg sidan hev fengi stadfest
"Når vi danske," sa han mill. a., "læser de norske
Forfattere, så beundrer vi dem naturligvis; men vi kan
jo ikke lade være at sige os, at de heller burde skrive
Svensk. Deres Dansk er -- nå, i ethvert Fald: det
måtte absolut falde naturligere for dem at udtrykke sig
på Svensk." Frå den Dagen av veit eg, at det norsk-
danske ikkje er skikkeleg danskt heller. Og Sanningi er,
og vert vel meir og meir, at Heimedanskane våre er
på Gliding -- austetter.

Me norske vil ikkje glide korkje sud eller aust; me
krev Heimrett i Norig; og den Retten må me vel vinne

herme: "efterligne".

SIDE: 273

etterkvart. Endemåle må vera: eit heilt norskt Norig,
på Vis som det engelsk-franske Engelland på Resten
vart heilt engelskt.

Med heil Heimrett vil me få Heimhùgen att; og med
Heimhùgen veks Arbeidshùgen og Livsmode. No armar
Norig seg ut med tankelaust Vanstyre og vill Utvandring;
då vil det dyrke og byggje sitt eigi Land; og fare smått
men vitugt; og Velstand og Folkemengi vil auke meir
enn me no hev Mod til å tru. For um Lande kannhende
ikkje er "det bedste i Europa", som du plar segja,
so er det mykje betre enn me tenkjer, etter det me no
fær ut-av det. Og med den ærlege Fredsviljen som me
er nøydde til å hava, og med Forsvarssamband med fleire
og fleire Granneland, vil Norig halde seg utanfor all
Ufred til den Dagen kjem, då Dåpsklokka ringer yvi
Europas Sambandsrike.

I alle Høve og Hende: eit samvaksi, heilvaksi Folk
vil alltid vera sterkare og betre bútt mot all Fåre enn
eit Blandingsfolk, som armar seg ut i æveleg Sjølvstrid.

Striden millom By og Land vil like-eins linnast, etterkvart
som dei tvo Halvfolki vert eit heilt, samlar seg
um ei norsk Målform, finn kvarandre. Dette siste bør
kunna gange snøggare enn me no trur. Det norskdanske
er alt so skilt frå det rette danske, at Danskane tek til
å kalle det norskt [fotnotemerke] ; og Bymåli våre vert norskare
smått um Senn ved den jamne Innflutnaden frå Lande,

Fotnote: 
Jamvel våre danskaste norskdanske fær berre so måteleg
Ros i Danmark for Danskemåle sitt; um sjølve Alexander Kielland
skreiv J. P. Jacobsen (1879): "Sproget er gjennemgående
forbausende godt Dansk, af norsk at være"; og Ibsen i "Et
Dukkehjem" var i Målvegen berre "gået godt frem".

Og når dei danske Brørane vert sinna kann dei tala utruleg
beint fram. I "Politiken" vart det for nokre År sidan ført so
tydeleg Tale som denne: "I Parenthes bemærket er norsk intet
selvstændigt Sprog, men kun et forurenset Dansk, talt med svensk
Accent. Resultatet af denne Sammenrøring er rædselsfuldt. Nordmændene
taler ikke; de spytter sine Konsonanter ud, disse Kampestenskonsonanter,
der gir Indtryk af, at det er hele Vedkommendes
Tandsæt, der på engang bruser lige i Ansigtet på en.
Den fysiske Lidelse ved at høre "norsk" øges desuden ved ...
o. s. fr. 
(Merknad 1904.)

SIDE: 274

serleg når Landsskulen vert norsk. Kóss det gjeng med
det embættsdanske veit du sjølv, som voks upp med
Skiens- og Telemark-mål jamsides norskdanskt, so du
visst knapt veit kva du helst skal kalle Barndomsmåle
ditt [fotnotemerke] . Likevel fær me takke til, at me hev havt
dette Halvmåle; det vert meir og meir ei Overgangsbru
for Norskdanskane.

Dei hyggjelege Brørane våre meiner, at her ikkje er noko
norskt mål lenger. Danmark gjer seg til av å ha øydelagt
Måle vårt, liksom det øydelagde alt anna gjævt frå
våre gode Tider. No, då me hev lati Framanddomen ride
oss i 500 År, duger me i det heile ikkje til anna enn
Hjelparar -- for dei danske, dømer Svenskane; nei, må
vi be': for de svenske, segjer Danskane. Og dei norsk-danske
bøygjer seg: det er sant, segjer dei. Lat oss
gjeva upp dei norske Draumane, segjer dei, og gjera det
einaste me kann: hjelpe Brørane våre i Danmark!

Var det som desse hyggjelege Brørane trur, so vilde
eg segja um Danskane: dei norskdanske bør slå seg på
svenskt. I Talemåle er dei alt komne so langt at dei
likso snart kann kalle seg dansksvenske som norskdanske;
harde Medljodar utan Tviljodar er Sermerke for det
svenske mot danskt, og hev no like eins vorti "Sermerke"
for det norsk-danske. Men til det vesle som kunde vera
att av det norske Folke vilde eg segja: skal me døy, so
lat oss ikkje døy i eit Småfolk som det svenske; lat oss
døy i Amerika og stande upp att på engelskt; so fær
me då noko att for Live vårt! Engelskt ligg då au
norskt so nære, at i Grunnen kjem me lettare inn i det
enn i det danske eller det svenske.

Men no er ikkje Nordmennane so daude som Brørane
våre trur. Og dermed er vårt Svar gjevi. Me byter
ikkje norskt burt i danskt meir enn Danskane byter danskt

Fotnote: Les og det Hans Ross skriv: "Jeg har egentlig aldrig havt
noget "Modersmål". Mitt Sprog, som måske de fleste Nordmænds
af det Samfundslag hvoraf jeg er udgået, har altid været et famlende
Overgangsmål mellem Tjeneres og andre norske Omgivelsers
ret selvtrygge og derfor i Barneøret faldende og sig fæstende Norsk og
Forældrenes og Skolens norsk-prikkede og norsk-skjoldede Dansk."
(N. Ordb., Fortale S. X.)

SIDE: 275

burt i tyskt eller Svenskane svenskt burt i franskt; for
me veit, at di lenger me vinn Heimemåle fram, di meir
vinn me Heimeretten att, og dermed all Heime-Hugnad.

Ja um me so visste, at Norig skulde døy. Dei av oss,
som ikkje fór til Amerika, vilde tala og skrive norskt likevel;
for jamvel i dette sorgsame Tilfelle vilde det for oss
norske vera best å ha haldi ut på den norske Sida.

Men mit skandinaviske Credo lyder so: der er tri Folk,
det norske, det svenske og det danske; og desse tri er,
just når dei er heilt ut tri, -- eitt.

Fillut og blodut gjekk Norig av mang ein Leik; folnande
låg det under det danske, gulnande og geispande
ligg det under det "norske" Danskevelde. Men det heldt
seg med Liv i all Naud, og klara seg fram gjenom Armod
og Tvang og Sótt og Daude og Svartedaude. Det
hev vori djupare nede enn no, og hadde endå Livskraft;
den hev det framleies. Heimkjensla vår kann synast
veik; men når det gjeld på, vaknar ho. All den Lút og
Forgift som på nokor Vis læt seg brùka mot denne
Kjensla vart brùka på meg frå Barndomen av; kunde
Heimkjensla vakne upp att hjå meg, so kann ho vakne
hjå alle. Og ho er i Vakning. Trass i Danskar og
Heimedanskar; trass i Amerika; trass i alt. Armt gjekk
Norig av mang ein Leik; men det lìver. Og det vil
vakne til fullt Liv.

Mange leide Knutar er her for Bonden no. Noko av
det eg høyrer oftast nemnt er Spursmåle um Tenarhjelp.

Alt han Far var inne på dette Spursmåle. Ein skulde
helst klara seg utan Tenarhjelp, meinte han. Og det er
fleire som freistar med det no, um det ikkje nett fell so
laglegt.

Men det må visst meir og meir til. Tenarhjelpi vert
for dyr. Dertil duger ho mindre og mindre. Det er ikkje
som i fyrre Dagar, då Ungdomen heldt Tenar-Åri for
ei Læretid. No må dei på Skular skal dei lære; ja
um det berre er ei Gjente som skal lære å koke Graut,

SIDE: 276

må ho til Byn i "Husholdningsskole". Tenartidi vert då
berre ei Træletid, som er like uhugleg for Herrar som for
Tenarar.

Det er det au, at Tenarane høyrer ikkje Huse til lenger.
Dei fører sitt serskilde Framandliv i Husbondshuse no,
liksom Tenarane i Byane. Det er fint det, må vìta.
Hustavla er avteki jamvel på det gudelege Jæren; då
visst er dei Bòdi avtekne som galdt for Tenarar og
Ungdom. Det vert meir og meir Tenarane som må råde
for Huse no, serleg um Nætane. Og Husbondsfolke trøytnar
meir og meir av å vera halvframande i sine eigne
Hus. Det driv i det heile meir og meir burt frå det
gamle Husstelle. På Land som i By.

Det vert Borni som meir og meir må hjelpe til. No
er det nok so, at Staten tek Borni frå Heimen meir enn
godt er. Og lærer deim soleis upp, at dei skundar seg
til Byn so snart dei er framslópne. Men noko Hjelp kann
Borni endå gjera. Dei yngste veks til ettersom dei eldste
fèr burt, so at Huse klarar seg på ei Vis likevel, med
eit Grand Leige-Hjelp i Onne-Tidir.

So for det fyrste då.

Men meir og meir må det koma upp ein ny Måte
med sjølve Jordbruke. Gardane vert etterkvart sundskifte,
til dess kvar Mann hev eit Stykke som ikkje er større
enn at han med Gognir og gode Arbeidsvelde greider det
sjølv, so i det heile då. Men dette Stykke arbeider
han so godt upp, at det gjev av seg som ein Gard no
for Tidi.

Dette med Småbruk er ein Tanke som eg trur ikkje
lite på, serleg då Bror min, han Jon Garborg, som er
jordbrukslærd ("Agronom") og mange Års Gardbrukar,
hev sagt meg, at han au trur det må skipa seg meir og
meir so. Etterkvart må då meir Sambruk og Samdrift
au koma upp, liksom det alt er komi Samdrift i Mjølkehandelen.

Jordbruksskular må me få som der er Gagn i, og som
ikkje er for dyre, Skular på Lag som sùme av våre
vestlandske, eller endå meir som dei skotske, Skular

SIDE: 277

som legg seg etter å lære upp Jordbrukarar meir enn
"Assistentar".

Med Mjølkebruk og Landhandlarar fylgjer nye Vegar.
Ein slik ein, og det ein storfin ein, er lagd frå Bryne
til Undheim, so at Mjølki frå desse Sørbygdine gjeng til
Bryne no, og ikkje til Nærbø som fyrr, endå Nærbø ligg
nærare.

Denne nye Vegen hev då vorti min Veg au. Han er
betre lagd end den gamle og ikkje so bakkut; den gamle
gjekk beint på alle dei Bakkane han yvi kunde koma,
han. Det var det, ser du, at han både var rædd Myrane
og dertil skulde innum på Gardane all Stad. Eg
tek til å eldast no og likar ikkje Bakkar. Den nye
Vegen gjeng dertil alltid noko-so-nær beinleides, slær ikkje
so mangi Bugtir på seg som den gamle.

Men so kann eg stundom få det imot 'n, at han er
altfor regelrett, og held seg altfor strengt til Låglende.
Herre Gud; eit lite Kast på seg kunde han då gjera so
no og då; ein skal ikkje vera altfor fullkomin heller.
Men nei. Han er gamall og klok stødt, han, so ny
han er.

Det hender då at eg vert leid 'n og tek Gamlevegen
kor som er. Det er min Veg likevel det, når
Sanningi skal fram. Ny-Vegen hev inginting å fortelja
meg; den gamle er Vegen frå mi Tid og Vegen med
mine Minne. Og um Bakkane hans kann vera tunge
stundom, so er det so mykje gildare når ein fyrst hev
vunni Høgdi. Eg anda aldri so lett i dei unge År som
når eg var komin framum Mossige og nordpå Fossebakkane,
og derifrå såg ut yvi heile Mid-Jæren og
langt til Sjøs; og enno kjenner eg meg lett og fri på dei
Høgdine.

Helg er det au yvi denne Vegen. Han gjeng til Kyrkja
og gøymer Kyrkjeminne. Her gjekk me um Sundags
Morgnane når det var godt Vêr, og rødde med Kjenningar
og såg på Folke. På Gjentune med, veit eg,
når dei var vene. Litegrand Trolldom er det kannhende

SIDE: 278

au nordetter denne Vegen; eg hev aldri vori fulltrygg på
Fosseheidane når det var myrkt. Og minst ved Foss-
Bruno, der Elvi, i tvo staselege Stup, kvitnar ned yvi åt
Storhýlen millom dei svarte Bergveggine. Det hev visst
vori både eitt og anna å høyre og sjå der i gamall
Tid, ja ikkje lenger sidan enn då gamle Lomelanden
gjekk og vassa i Åi nedanum Fossen og fiska Perlur.
Eg tor ikkje nettupp sverja på at der er nokon Fossegrim.
Men kann Austlande sverja so mykje tryggare på
sine Grimar, trur du?
 -- -- -- -- -- -- -- -- -- -- -- -- -- -- -- 

X.

Knudaheio 16. 6. 1902. 

Du Steinar!

Mange Takk for Boki. Ho vil vera meg Sellskap og
Hjelp i einslege Stundir mang ein Gong. For med dine
Skulebøkar er der det serskilde, at ein lès deim um ein
ikkje hev deim til Lekse.

Det trengst mange Bøkar til Hjelp for Skulen. Me
norske driv mest på med Dikt, me. Men Folk kann kje
lìva av Dikt meir enn av Luft. Luft må til; og Dikt
må til. Men fast Næring må vera Grunnlage.

At Hægstad arbeider med dei gamle Kongebrevi er
gildt; endeleg hev me der fengi ein Mann som kann
gjera noko av alt det Arbeide som på dei Leidine ligg
ugjort. "Hildinakvæde" hev vist oss kva den Mannen
duger til, og kva det i denne Vitskapen kann hava å
segja at Granskaren stend på norsk Grunn. Takk må
Stortinge hava, som fekk tvinga inn ein -- for det fyrste
ein! -- norsk Lærar på Fredrikshøgskulen i Kristiansby;
der er Arbeid for mange.

Meir Samanheng med vårt gamle Åndsliv skulde me
òg hava. Men du veit kóss det er; me hev ein Professor
i russisk, men ingin i gamal-norskt. Det heimslege
er alltid Styvbarne i eit framandstyrt Land. Du veit korleis

SIDE: 279

det er med det ny-norske; Herrefolke "skýnar" det
ikkje. Derimot skal Småfolke sjølvsagt skýna Herremåle.
Det er Magti det gjeld, må-tru. Med Framandmåle
vert me norske haldne so langt i Atterhand,
at Framandfolke alltid vert det fyrste.

Mykje er der og i det du skriv um "Grundstenene".
Men her er me då i Arbeid. Ein Grundstein hev me:
Snorre; den andre fær me vel snart: Edda; den tridje,
som i andre Land plar vera den fyrste, steller me med
so smått: Bibelen. Men du veit, at med den hastar det
ikkje her; dei norske bør vera kristne, men fyrst gjeld
det um å få deim norskdanske. So er der tenkt på
Shakespeare so smått; og -- ja; endelaust mykje er her
å gjera. Men: smått -- smått; smått -- smått; det
er Takten for all norsk Framgang, veit du.

Meir og meir lyt me få av det største og det beste.
D'er nok berre Fåtale som når Høg-Tindane. Men di
fleire di betre. Og mange fleire vil i Ungdomstidi nå
upp til dei store på norsk Veg enn på dansk; det er
noko som eg kann skýna frå mi Tid. Di fleire av dei
store me då kann få på norskt, di betre vil våre
Vokstr-Vilkår vera.

Eg sat i Røykje-Rome på Eimbåten og freista å drive
Tidi med eit Blad; det var ein der som skreiv um norsk
"Forretnings-Udygtighed".

So kom det eit Par andre inn og sette seg. Dei fekk
noko å drikke og kveikte Røykjepinnane sine; sat so
der og røykte og rødde; den eine, han som førde Orde,
ein Gråtass på ikring seksti, var visst frå Kristianssand;
den andre, ein Unggut å kalle, rødde mindre, endå han
var Bergensar.

Etterkvart laut eg høyre etter. Dei brydde seg ikkje
meir um meg enn eg brydde meg um deim; men den
gamle kom med eitt og anna som høvde so ihop med
det eg las, at eg fullt so godt kunde brùka Øyro som
Augo.

 -- -- Norsk Vare? sagde Gråtassen. Duger ikkje med

SIDE: 280

norsk Vare. Ingin Nordmann kauper norsk Vare. Nordmennane
er Eskimoar som vil hava Glasperlur; det må
ein Kaupmann hugse på. Freistar han å få anna innpå
deim so ryk han; "det fik bl.a. jeg erfare, som du ved."

"For i Ungdomen er ein Idealist," heldt Gråtassen fram.
"Ditt og datt vil ein hjelpe upp; und-so-weiter, und-so-
weiter. Duger ikkje, Guten min. Ein kjem ingin Veg
fyrr ein hev lært, at Villmannen vil hava Glasperlur.
Tyskt Jugl, Farr! Det vil Nordmannen hava."

Den unge lo litegrand. Det kom noko anna Drøs som
eg ikkje kunde fylgje med i; men um ei Stund kvesste
Gråtassen i att.

"Me norske duger ikkje til Kaupmennar!" sagde han.
"Ein norsk Kaupmann held seg aldri forsynt med det han
skulde hava. Og aldri kann han greide frå seg so
mykje som ei Varesending utan Mistak eller Gløyming.
Gløyming, ja! -- hugsar aldri ei Avtale. Ein Kaupmann
som gløymer, ha-ha! -- Ein Nordmann kann vera Hestehandlar;
men annan Handel skýnar han ikkje. Finn du
ein Kaupmann som duger her i Lande, so er han tysk,
eller då visst halvtysk. Du kann vera glad du hev ei
tysk Mor!" -- Den unge lo. Han meinte Far hans hadde
kje vori so galin Kaupmann, han heller. "Nåh!" knurra
Gråtassen; "han var halvdansk; någet udenlandsk Blod
må der være, ser du."

Eit Bìl etter rødde dei um Fisking og Fisk. "Minkar?
Ja visst minkar det. Og lenger og lenger til Havs må
dei etter Fisken. Råd? Ja seg det. Skulde nokon finne
på Råd, so burde det vel vera eit gamalt Fiskarfolk
som det norske. Men! -- Nordmennane hev nok å gjera
med å lære dei nye engelske Fiskemåtane."

Den unge nemnde noko um Staten. Gråtassen var
ikkje med på det. Knurra um Kandidatar som var glupe
i Latin; kva skulde dei skýna seg på Arbeid og Landsstyring.
"Det er så Gu' kje med Jurisprudens og Filologi
man skal hjelpe et fattigt Folk, Farr!"

Samrøda kom inn på andre Ting, og Blade fanga meg
att. Då eg var ferdug med Stykke der, sat den unge
og fortalde um ein Kjenning som hadde bygt slikt eit

SIDE: 281

stort og gildt nytt Hus; han hadde trygda det i Hamburg
for halvt-anna hundra Tusund, trur eg. "Berre det ikkje
brenn då snart," mylte Gråtassen. Den unge kremta;
eg kjende på meg at han skjegla burt-til meg. Men eg
sat vel gøymd att-um Blade mitt.

Og Gråtassen brydde seg ikkje um meg. Han heldt
fram um Trygding og Trygdelag; fortalde at han hadde
vori med og grunnlagt eit norskt Trygdelag ein Gong.
He-he; ja; eit norskt. "Vi har strævd med et og andet
sligt af og til; skulde hjelpe op Landet, ser du!"

For det var ikkje annarleis her enn andre Stadir; me
trong Pengane våre heime. Og Rentune med. Kvi
skulde me då forære desse Skillingane til Tysken. Hja.
Sant å segja var det sùme som høyrde på dette. Men
dei fleste gjeng til Tyskland no som fyrr. Dei kjenner
seg tryggare hjå framande. Jamvel Folk som elles driv
på med innanlandske Ting, og Framgang her heime,
gjeng til Tyskland med Trygdepengane sine; kjem ikkje
på anna. "Ja er det ikke snoddi med disse Eskimoerne,
du?"

"Det er meget i det du der siger, Onkel," sagde den
unge.

Den gamle heldt fram. Me hadde fem-seks norske
Trygdelag no; men det var enno nok av utanlandske
som arbeidde her i Lande. Og kvi skulde dei
ikkje det? Nordmennane var Heinfødingar og trudde som
alle Heimfødingar på det framande. Staten like eins. I
andre Land krev dei Trygdir og Avgiftir av framande
Lag; her slepp dei framande lettast. "D'er Eskimoen, ser
du; det er den udødelige Eskimoen!" -- 

Eg lagde Blade frå meg og rusla ut. Han hadde so
Rett denne Gråtassen at -- huff. Og enno segjer eg
huff. Me er oss sjølve like i all Ting, me Eskimoane!

Eit og anna Menneskje ser upp-um; og glad er eg.
Endå eg inginting hev å bjode på; Matstelle mitt er
 -- nåh! -- I Dag kom det endå ein Mann med eit

SIDE: 282

historiskt Namn og helsa på meg; eg meiner ein Mann
med eit jær-historiskt Namn.

Prestane på Lande i mi Tid var, jamsides med Futane,
noko på Lag som Kongane fyrr; og hadde me havt
gode nok Sogumennar i Bygdine, so hadde me fengi
Sogur um Prestar og Futar liksom fyrr um Kongar og
Hovdingar.

Mange gilde og rare Preste- og Futesogur hev me
havt. Sùme av våre her-ifrå hev eg sjølv høyrt, og
gløymt. Um Gunnerus vart mangt fortalt alt i den Tidi
han livde. Fyri Gunnerus var det Frost. Presten Frost,
ja; honom var der og Segnir etter. Like eins høyrde eg
eitt og anna etter Juel, ein eldre Prest på Lye. Endå
eldre var Bull, som skal ha vori ein strid Kar, etter som
Orde gjeng. Ein Presteson som longo sidan bleiv i Hinnalands-
Vatne, var Son til Bull, tykkjest eg hugse. Me
kunde snart ha fengi ei Sogubok [fotnotemerke] .

Ein Mann som Mauland kunde her ha vorti ein god
Snorre. Enno finn han fram mangt um desse gamle
Prestane, alt um han mindre hev Segnir enn gamle Protokolar
å ause av no.

Eit og anna fortèl han meg som viser, at Kantormennar
hev desse gamle Prestemennane ikkje vori, kva dei elles
kann ha dugt til. Bøkane deira kann vera reint snodige.
Namn synest dei mill. a. å ha brytt seg lite um. Her er
nokre Døme:

Gifte: "Skoleholder Ole Tjellands Søn og hans Brud"
(1776).

"Reyer Frøyland sin Søn og Elling Hognestad sin Datter"
(1792).

"En ung Person fra Høylands Sogn og en Pige som
har tjent i mange År hos Jacob Rafndal, hvor de nu skal
bo" (1798).

"Kiddel Søylands Søn og Enken som har været gift
i Hellelands Sogn og er en Datter af Ole Kyllingstad"
(s.A.).

Slikt som (Jon) sin Son gift med (Per) si Dotter er heiltupp
vanlegt i dei Tidir, segjer Mauland; gamle Provasten

Fotnote: Um Prestar på Jæren sjå O. A. Løwold: "Fra Jæderen".

SIDE: 283

Bull hev vori verst. Det var no berre Bøndar au dette,
må-tru, so det var ikkje fårlegare med det.

Dei norske Namni er Embættsmennane i det heile i
Beit med, ikkje minst Skrivarane. Gali skrìvne vert
Namni alltid; Sigmund vert Simon o.s.fr.; ofte vert
Manns- og Kvendenamn rørde ihop; soleis vert Gitle og
Gitlaug båe tvo til "Gitle" eller "Gitleff"; Olav og Olaug
gjeng ihop til "Oluff", Gunleik og Gunnleiv til "Gunnleff";
Helga vert likt med Helge, Torgerd med Torgeir
o.s.fr. All denne Villska hev sjølvsagt gjort sitt til at
dei norske Namni kom av Bruk, og at Jødane strøymde
inn frå både det gamle og det nye Testamente. Folke
sjølv hjelpte trottugt til. Fiffa på dei gamle Namni med
nye Rovur -- Guri vart Gurina, Jorunn vart Jorenn og
Jorina o.s.fr. -- , og stasa og pynta med all den Framanddom
dei kunde få Tak i.

Men gode Jordbrukarar og Hagemennar hev Prestane
ofte vori, og stundom gode Lærarar i desse Kunstine med,
liksom Prestekonune mykje meir fyrr enn no hev kunna
vera Lærarar i Husstell og Innearbeid; stundom hev dei
vori Doktarar med. So den eine Tidi kann ikkje hava
so mykje å lata den andre høyre.

 -- Den Mannen som i Dag var inn-um høyrer til same
Ætti som gamle Presten Juel. Sjølv hev han ikkje
noko med Kyrkja å gjera; det er Jordbruke han bryr seg
um; han er Utskiftningsformann. Men han hadde Greide
på både gamalt og nytt, og me rødde um mangt og
mykje. Det var som han med det han fortalde og greidde
ut for meg knytte både Knudaheio og meg fastare inn-
åt det gamle rette Jæren.

Noko kann vel dette hange ihop med ei Avtale eg
fekk gjort med Utskiftningsformannen, og som liksom gjer
meg meir heime -- og Herre -- i Knudaheio enn eg
fyrr hev vori. Det skal vera Utskifting her på Undheim
um eit Bìl; og no hev eg Lovnad på at "Garden"
min skal bli skyldsett og innførd i Bøkane med same.
Kor glad eg er for dette skýnar ikkje du, By-Kroken;
men eg er Bonde og Bondejurist og trur ikkje rett på
nokon Ting, fyrr det er komi i Bøkane. Quod non in

SIDE: 284

actis non in mundo, veit du; det som ikkje er bokført
er ikkje til.

No er Knudaheibakken til; Knudaheibakken er Gardsnamne.
Quod felix faustumque!

 -- Moten rår på Jæren med; Gjentune tek til å gå
med Hattar.

Dei myrke Silkeploggi som kom i Bruk etter Snippen
og Huva tok seg godt ut og var lettvinne og laglege.
Men heilt fornøgde hev vel ikkje Gjentune vori med deim.
Dessutan skal Kvinnfolki vera sjølvstendige no, veit du,
og herme etter Mannfolki.

Dei Kvendehattane eg enno hev sétt skal elles ha den
Ros, at det ikkje er dei vanlege Tenestgjentehattane frå
Byn. Det er greide ærlege Halmhattar eller "Stråhattar"
som Gjentune lagar sjølve; og dei tek seg godt ut. Noko
vide er dei; Vinden ruskar i deim stridt mykje; men det
vil vel Gjentune etterkvart finne ei Råd med.

I denne Vindheimen var det vel elles best um Hattane
fekk Luve-Svìp. Ja det som høvde best for Jæren
var den islandske Luva. Tru me kunde finne att noko
av Island, liksom der no er Tanke um å finne att noko
av Færøyom? Dei hev vori svært burtkomne for oss,
desse gamle Broderlandi. No tek Stavanger til å finne
Handelsvegar der burt; kunde fleire Vegar opne seg? -- 
Og Islands-Kvendi er dei som hev berga mest av det
gamalnorske Adels-Lage, veit me.

Nokon Heimebunad ("Nationaldragt"!) hev me ikkje
lenger på Jæren. Ein Karmannsbunad hev me havt for
ikkje so lengi sidan [fotnotemerke] ; og ein Kvenmannsbunad hev me
vel au havt; men den hev eg aldri høyrt gjeti. Utan
Snippen og Huva då; men den Stasen var vel hollandsk?
Det er då her som elles: når Heimebunaden er burte,
gjeng Folk i avlagde Byklæde. By-Motane liksom spøkjer
på Lande eit Bìl, når dei hev havt si vesle bråkande
Lìvetid i Byen. Men i denne Skrymtetidi på Lande
vert Paris-Motane endå meir avskapte enn dei i Byane var.

Quod felix f.: til Lykke!

Fotnote: Han var um Lag som Hallingbunaden; gamle Ola Tårland
gjesta meg i Knudaheio i År klædd i den. 
(Merknad 1909.)

SIDE: 285

Um German-Landi nokon Gong lærer uppatt det dei
kunde fyrr: å klæde seg sjølve? -- Dei franske Motane
høver berre so måteleg åt Germanar. Og framifrå
lite høver dei åt staute ljose German-Kvende. Eg
gløymer aldri kor forundra eg vart, då eg kom til Paris
og fekk sjå franske Motar på franskt; då vart desse
Motane vene! Det var vel det at dei høyrde heime der.
Det som her i German-Landi vert flåsut og stundom
flogsut, var lett, fint, yndefullt der i Heimen sin. Underlegt,
at German-Kvendi med sine gode Hovud skal skýna
seg so lite på denne store Kvinnesaki! Men dei lærer
vel. I Engelland skal dei alt vera eit godt Stykke på
Veg, segjer dei skræddarkloke. I Tyskland med vert det
arbeidt; og dette Musik-Lande burde i Klædevegen kunna
skapa fine Ting. Men Tyskland er endå meir Vitskapsland;
og "Reform"-Tankar og Ættefrelse kjem svært ofte
i Vegen for det fagre.

 -- Matstelle er i Skifting på Jæren som andre Stadir;
Jønnvegen gjer mykje, og det nye Mjølkestelle hjelper til.
Liksom og den nye Skulen. Kvendi hev funni ut, at "der er
vigtigere Ting i Livet end at føde Børn og lave Mad," måtru.

Men her er enno dei som tenkjer på Heim og Gardmannsliv;
og dei tek til no og vil lære Matstell. Ikkje
heime veit du; dei må på Skular når dei skal lære
Heimestell, liksom Gutane må på Skule og lære
Jordbruk. På Hushalds-Skulane gjeng dei då og høyrer
"Foredrag", og ser på ei Lærar-"inda" som kokar og
steller. Det er på Lag som ein Gut vilde tru at han
kunde bli Smed av å høyre Fyrilesningar um Smedkunst
og dertil stundom sjå på Smed-Arbeid. Men alt
må hava si Tid. Det vert med Kvendi som det meir
og meir vert med oss Karar: upp-att, upp-att, upp-att må
me lære alt det som me hev meint at me kunde halvsove
oss til i nokre Skuletimar. I det heile: når me
hev gjort Narr av Fedrane og Mødrane våre lengi nok,
so er Enden på Visa den, at me lyt småmeinke oss til
å gange i Skule hjå Fedrar og Mødrar att, og lære av
deim netupp det som var det vigtigaste.

Me skal ikkje misse Mode. Uhugen til Arbeid er ein

SIDE: 286

gamall norsk Sjukdom; vil me no helst sitja på ein
Skulebenk, so var det fyrr Vikingferdir som var det gildaste.
Og då me ikkje lenger kunde klara oss med det,
tok me til med Skreppehandel og Land-Reking; alt Magnus
Lagabøtar laut gjeva Lovir mot slikt. Serleg me
Bøndar hev so lengi høyrt, at Arbeide, og helst Jordarbeide,
er ei Syndestraff, at no trur me det, og takkar
av Hjarta Riksmagtine som hjelper oss burt frå dette
Straffarbeide og inn på Krambu so godt dei kann
og orkar.

Men me fær tru på Livslovine. Dei er strenge dei,
og lèt seg ikkje lengi fante med; og likevel er dei helsesame
i Grunnen. Og når alt kjem ihop, so kann Folke
deim, og hugsar deim med, når Tidine krev det. Lat
Arbeide vera ei Syndestraff. Folke skýnar betre enn
nokon Prest, at denne Syndestraffi er ei Tukting til
Frelse.

Ikkje all Ungdom gjeng "Krambu"-Vegen. Eller den
breide Vegen til Amerika. Meir og meir lærer Ungdomen
å sjå, at her er so mykje heime å gjera og å
vinne, at di meir me legg oss på det Arbeide som her
trengst, di fyrr vil den Dagen koma, då Lande føder
tri Gongir so mange Millionar tri Gongir so godt. Men
til å få det Arbeide i Gang trengst det ingin "Krambu" -- 
Skule. Det trengst ein Barneskule som gjev alle den
Kunnskapen som alle må hava; og sidan trengst det
serskild Upplæring for Jordbrukarar, Handverkarar,
Krambu-Gutar, Skulemeistrar, Embættsmennar, Arbeidarar
av alle Slag, men Upplæring som lærer Ungdomen å
arbeide. I sùme Tilfelle, soleis ofte i Bondelive, vil
Heimen sjølv vera den beste Arbeidsskulen.

D'er snodigt. So langt som me no etter alle rimelege
Rekningar skulde vera komne, og trudde me var komne
 -- etter alt Bondestyre i våre Thing; etter Bøndar
jamvel i Kongens Råd; etter alle Slag Skular både her
og der, og "Land"bruksskular ikkje minst, gildare og
gildare, meir og meir storfine, alt upp til Jordbruks-

SIDE: 287

Høgskulen som so nær hadde vorti heitande Jordbruks-
"Universitetet" attpå, med "Professorer i Landbrug" og
alle høge Ting, -- me hev meir att å lære enn me
nokor Tid hev havt.

Men so er det. Stasen ét seg sjølv upp. Ingin fann
på å laga Styreverk og Skuleverk som var etter vår
Råd og etter våre Krav; Framanddom og Halvlærdom
rådde; stort, d.v.s. framandt, måtte alt vera.

Serleg galdt dette for Jordbruke. Det var so simpelt
det, stakkar, so det laut me pynte upp med mest Framanddom.
Bonden, som til alle sine andre Byrdir hev
fengi desse gilde "Assistent"Skulane au å dragast med,
undrast visst meir og meir på, kvar detta By-Jordbruke
skal bera av. Ja det ber nok til Amerika. Men dit
kunde han koma med mindre Bråk!

Eg minnest so tidt det Orde hans Far frå hans sjuke
Tid: at me skal spreidast yvi Jordi. Det ser meg stundom
ut som det Orde skulde kunna koma til å gjelde
for meir enn Garborgs-Ætti. Det ber på Viddi med
Folke meir enn rimelegt. Meir enn rimelegt jamvel for
Vikingsønir. Det er ikkje sant, at her er låke Tidir for
Jordbruke. Det hev vori mykje verre fyrr. Eg les um
dette no, og eg skal kannhenda fortelja deg meir um
det; mykje verre hev det vori. Men Folk kjenner seg
framande. Og Utferdstraumen veks.

Veks meir og meir di fleire som fèr; dei som ut er
komne lokkar kvar sine etter seg. Ja her er dei som
gjer seg beintfram til Utvandringshjelparar. Ein er eg
komin ut for, som jamvel vil amerikane sjølve Norig;
Breve hans, som eg fekk frå ein By i Australia her eit Bìl
sidan, er i so Måte so "norskt", at eg fær Hug til å
sende deg det. Det er på engelskt, som du vil sjå;
Brevskrivaren synest endå vera kry av at han hev
gløymt det vesle "Norwegian or Danish-Dutsch that I
learnt in Norway when a boy" [fotnotemerke] .

Fotnote: Breve tek til so:
"Dear Sir. De vil tilgjeva meg at eg gjer meg djerv og sender
dykk nokre Linur um ei heller vigtig Sak. Eg held dykk for
ein" (framhuga og engelskhuga Mann) "som må tru at det vil
vera best for Norig og Norigs Folk å få Lande og heile Samfunde
amerikana ("-canised") frå Topp til Grunn, og få det
engelske Måle frå Sambandsriki til Landsmål (national
tongue)", o. s. fr.

SIDE: 288

Mannen er visst halvgalin. Men han er då vitugare
enn dei norskdanske, som vil få oss til å byte burt
vårt eigi Mål i eit framandt som ikkje når stort
vidare. Skulde me kaste frå oss noko so dyrt som Heimemåle,
so fekk me då sjå å få noko att som på ei
Leid bøtte Skaden!

Her um Dagen sat eg på ein Jønnvegsgard og freista
Tidi med eit Nummer av den Norske Rikstidendi på
danskt med dette Namne so langt som ein måteleg
Bendelorm: "Norsk Kundgjørelsestidende". Der såg eg
andre Bendelormar au, t.d. eit Par "Arveindkaldelser".
Det var etter avfarne Bondefolk. Desse "Arveindkaldelser"
syntest meg so historiske at eg skreiv deim upp.
Den eine Garden hadde 1 Erving i San Fransisko, 1 i
Ny-Seland, 1 i Kanada, og 1 i "udenrigsk Fart"; den
andre hadde 12 -- tolv -- Ervingar i Amerika, 2 "til
Søs", og 1 i Kaupenhamn. Det er "Ungdomen no for
Tidi".

Eg ser det sjølv. Den eine Sùmaren er her so mykje
vent og friskt ungt Folk at eg vert heilt-upp kry; Åre
etter er her tomt att. Det er som Kjeringi med Limen
skulde ha vori ute. Og lat so vera; me hev ei slik
Kjering; ho heiter Tæring og er ikkje so greid. Men
det plar då kje gange so fort med henne. So spýrr eg.
Og Svare er: Amerika. Og mykje plar det vera den beste
Ungdomen som fèr, den som det er mest Framtak i.
Kann me tru på ei Tid, då Heimhugen vaknar att i
dette framandvortne Folke, som dertil snart hev likso
mange av Borni sine burte som heime?

Vonlaust skulde det ikkje vera. Dei utfarne lengtar
heim att, mindre og meir. Det er nok gildt i Storheimen.
Og i Norig, der er ikkje alt gildt. Men d'er
løje med det. Heime er heime korleis det snur. Det
kjenner dei no, då dei er utkomne, -- mange då visst [fotnotemerke] .

Fotnote: Hans Seland skriv um dette i eit av Amerikabrevi sine; stilt
og bråkfritt fortèl han, som hans Vis er; men ein skýnar, at for
dei fleste er det ingen Leik likevel å skifte Heimland.

SIDE: 289

Heimkjensla er sterk. Kann me få ho til å vakne
fyrr dei unge fèr ut? Eller få ho til å vekse, so
ho driv dei utfarne heim att når ute er freista?

Mange trur dette. Dei trur jamvel at Amerika vert
oss til Hjelp; for i Amerika lærer Folk å arbeide.
Etter som Tidi gjeng og Amerika vert trengre, skulde
då meir og meir Utfararane finne heim att, liksom
franske, tyske, italiske Utvandrarar jamt søkjer heim,
når dei i Amerika hev tent seg upp noko.

Kven veit? Det viser seg alt her og der ein amerikansk-
norsk Heimfarar. På Jæren hev eg høyrt gjeti
fleire. Enno gjeng det gjerne so, at dei fèr av att. Dei
trivst ikkje her. Den norske Fridomen er større enn den
amerikanske på Papire; men dei kjenner seg ufrie i
Norig likevel. Og so er det so daudt her. So lite Tiltak
og Framtak og Mod. Det er for trongt og for trått
for deim i dette heimlause, halvdaude Norig.

Eg kjende ein av desse heimkomne Sønine. Det var
ein modig Maur. Og han greidde det lengi. Fekk seg
ein Jord-Bìte midt i svartaste Lyngheidi og dyrka den
upp til eit lite Mynster av Hagebruk. Vilde vise Folk
at slikt lèt seg gjera. Austanum Have likso vel som
vestanum. Folk glodde. Undrast. Småflirde. Trudde
kje på det. Mannen hadde vel Pengar i Amerika. Berre
med Arbeid greidde ein seg ikkje so godt. Her til
Lands då. Ne -- ei. Og dei strøymde til Amerika som
fyrr. Sistpå vart Mannen leid av å sitja der åleine
på Heidi si. Han er farin til Amerika att, og kjem visst
aldri heim meir.

Andre heimkomne Amerikafararar hev freista med
Gardbruk. Ein veit eg um, som hev greidt dette. Han
hev teki det på amerikansk, og jærsk, Måte: bygt
smått -- so nær som Løo og Fjose -- og arbeidt godt;
han skal klara seg fint og vera glad for han er heimkomin.
Det læt seg gjera å finne heim att! -- skulde
dermed denne Mannen ha vist. Etterkvart måtte fleire
kunna lære dette. Og koma heim att, og dyrke nytt
Land, og lære Folk å arbeide. Det vilde i mange

SIDE: 290

Måtar gjera godt. Setja nytt Mod i Heimefolke. Kveikje
nye Tankar og gjeva ny Framhug. Det er ei Von.

Og so er Norig eit Æventyrland. Utenkt hender
stundom. Kunde me berre hjelpe til som me skulde,
 -- gjera det heimslegare for dei unge i Norig; gjera det
lettare for deim å arbeide seg fram. Lata deim lære
det dei turvte og ikkje tvinge deim inn på den eller
den serskilde Leid; og lata deim lære det dei turvte på
lettaste Måten, og på heimslegaste Måten, so dei ikkje
fekk Framandkjensla i seg frå Barndomen av. Og so
lata deim få lære Arbeid som dei kunde hjelpe seg med,
og hjelpe Lande upp med, so her etterkvart vart romslegare,
lettare, tryggare. Og få Landsstyre soleis stelt,
at me fekk fleire av desse unge Bøndane inn i Thinge,
so Riksstyre kunde få gjort anna enn skípa nye Embætte
og sprengje Rikskassa ... Tru det ikkje då
skulde kunna laga seg smått um Senn?

 -- Huh; -- kaldt! Ut å gange ...

"Spara." Det er ikkje sant, at me norske er sparsame.

Me sparar når Kassa er tom. Men hev me noko,
eller fær me låne noko, so gjeng det.

Ingin Ting er so spelegt for Norig som gode Tidir.
Då segjer me som Kjeringi: skal me spara både når
me hev noko og når me ikkje hev noko? Ein skal i
det heile ikkje spara på det som her er nok av, tykkjer
me. Det ein sparar for sin Munn, det ét Katt og Hund.
Den som sparar til Morgons, sparar åt Mysom.

Der er ikkje lite av Fante-Arti i oss. Eller um me
heller skal segja at me er for unge? For lite røynde;
hev livt for mykje i Draum? Vaksne Folk veit, at vil
ein spara, so fær ein spara med' ein hev noko å spara
på. Men det hugsar ikkje me. Når Tidine er gode gløymer
me Sparetanken. Nett i dei gode Tidine var det
me grov oss ned i Hundramillion-Skuld.

Nokre Futar vart innsparde etter ein gamall Bondetanke;

SIDE: 291

dess lettare gjekk det å få nye Embætte upp.
For det er det, som er å "hjelpe fram Lande" her i
Norig: å styrkje Embættsverke. Nye Kantor og Kantorsitjarar,
det er Vegen fram, meiner dette gamle danske
Byrokratie. I det heile: Riks-Tiltak på alle Leidir, det
er det me trur på; og di dyrare desse Tiltaki er, di
meir trur me på deim. Ikkje minst driv me på med
å byggje Vegar og Jønnvegar, både der det trengst og
der det ikkje kunde haste; ofte berre for di at når den
eine Bygdi fær noko, so lyt den andre få noko den
med. Og so Byggverk av andre Slag, Galnehus, Sjukehus,
Fantehus, Partementshus; Herreborgir som glimar;
store; gilde; milliondyre; Nationen verdige. Fanden
spare! er det norskaste av alle norske Ord.

Enno gjeng det. Strjukande. So lenge Tidine er gode
vaknar me ikkje. Land, Byar, Bygdir, Kvarmann, dei
kappast um, kven som kann øyde mest og skuldbinde
seg mest "i desse gode Tidine". Framgang må til!
Når dei gode Tidine og dei lånte Hundrad-Millionane
er til Endes, so fær me spara; då er me nøydde til!

 -- Det susar um Novine og driv mot Glasi. Dei
snaude sprengde Knausane der ute stend våte og gråe
og samtykkjer i alt. D'er ikkje fårlegt, segjer Knausane.
D'er so Verdí framfari. Spéla upp? I 1814 og uttetter
spéla Norig upp tvo Gongir. Og det gjekk godt. All
Ting gjeng. Og korleis det gjeng og ikkje gjeng, so
gjeng det då eileis ...

 -- -- Me norske, me er slike Diktarar. Og det er
nok godt det. Ein må noko taka seg til, ser du!

Me ser, me er arme og småe. Kann ingin Ting klara
her i Verdi; vinn ikkje so mykje som leggje Tak på
vårt eigi Hus. So er her ikkje anna å gjera! Klunke
på Fela og laga Vers. Vene, fine Vers. Og det held
me på med, driv meir og meir på. Og fær ikkje lite
Ros for desse vene Versi.

Og Spél hev me laga på norskt provinsdanskt; dei

Verdí framfari: som Verdi alltid hev gjengi. -- eileis:
på ein Måte.

SIDE: 292

vert umsette og spéla Europa rundt. Og eit gildt Spélhus
hev me bygt, som -- ; ja, Stakkar, det er ikkje fulltrygt
på seg sjølv, og gjer då som Bjerkebæk: bannar
på at det er norskt; sèt "Nationalteatret" med
store Bokstaver yvi Inngangsdøri.

Alt ser gildt ut. Men ein Dag vil det vakne ei Ætt,
som sèt si Ære i Verk og ikkje i Vers, i Arbeid og
ikkje i Forgylling. Arbeid, Arbeid; å, gjev eg var Bonde
på Jæren og gjorde noko til Gagns. Bøkar; Herre Gud.
Den som kann dikte Kvæde fær Folk til å kveda betre
enn alle Song-Lag; og den som elles hev noko på
Hjarta fær alltid gjenom lange År laga ei Bok, når han
i sine Fristundir kviler og ser på Verdi. Og meir enn
ei Bok skriv me ikkje, nokon av oss, hev ein klok Kar
sagt. Tenk; eit Bokmakarstand ...

Sundag. 

Det var godt Vêr i Dag, serleg i Middagstidi og utetter.

Eg gjekk og tenkte på ei lang Fjellferd. So ser eg
ut gjenom Vindauga; der kjem eit Menneskje. Nåh, so
gjev hin og den -- ! Hm. Det var visst ingin Bymann.
Kven kunde det vera, tru? Kven skulde eg segja det
var? -- Mi Sann og Tru, det var Kjendsfolk.

Kjendsfolk av deim som ein ikkje kvar Dag råkar.
Ein Kjenning frå Heim og Barnetid.

Ein av dei gamle Drengine våre. Eg hugsar ikkje
den Tidi då han tente på Garborg; eg var for litin då.
Men han vanka hjå oss sidan med, og var alltid velkomin.

Eg møtte 'n i Døri. Han var noko meir gråruskin
enn fyrr; elles sin same. Me helsa på einannan og
takka for sist. Og var trast kjende. Han sette seg i
Benken burt-med Vindaugo, som Gjestir skal gjera. So
kom me i Drøs.

Det kaldvåte Sùmar-Vêre vart nytta til Inngang. Me
fekk elles tru, sa Gjesten min, at det var ein som styrde
alt. Og han fekk styre som han såg det var best for

SIDE: 293

oss. Eg visste kje onnor Råd eg heller. Og snart var
me i Radl um gamle Dagar.

Han rødde um Folke mitt, frå 'n Farfar av som han
hadde kjent godt. Eivind Knutson visste han helst um
frå Far sin. Mangt og mykje fortalde han um dei gamle
og deira Tid. Han hadde betre Greide på Ætti mi enn
eg hadde sjølv; og eg vart som so heime i denne Stundi.

Mest fortalde han um Far min, som han hadde kjent
frå Ungdomen av. Det var tungt at det skulde gå
so gali med han Eivind Garborg. Det hadde nok ingin
tenkt det. Men Guds Vegar er ikkje våre Vegar.

Han Far hadde elles alltid vori ålvorsam av seg.
Sùme tótte endå det "fylgde som ei Frygt med 'n". Men
alle hadde sett han høgt, både då han var Skulemeistar
og sidan. Han vart ein av dei mest kjende Mennane
her ikring au. I dei siste Åri, då han var med i
denne nye Matrikkel-Greida, vart han kjend i kvart Hus
rundt heile Sokni. Og alle trudde vel um han Eivind
Garborg. Det var reint ein vond Støkk, som gjekk
gjenom Bygdine då dette syrgjelege hende.

Me kom inn på mykje og mangt. Heimkjensla,
Bygdekjensla vakna i meg; eg var Garborgsmann som
fyrr og heime i Grendi. Dess sterkare kom det upp for
meg alt det eg hadde misst, og kva det hadde på seg
i Grunnen, at eg var komin so burt frå mitt eigi. Det
var ei Stund eg kunde ha gjevi meir enn mykje for å
få att det som var forspillt: Ætteheimen og Rome millom
Jamningar.

Mange av Folke frå mi Tid vart nemnde; no var dei
for det meste burte, burtfarne eller burtfallne. Eg hugsa
dei fleste, um dei ikkje alltid stod so klårt for meg lenger.
Men sùme hadde eg gløymt. Og meir og meir framand
vart eg, etterkvart som han kom fram-i dei seinare Tidir.
Mindre og mindre hadde eg der vori med. Det vart reint
leidt etterkvart. Det var som Band brast millom Heimen
min og meg, kvar Gong han nemnde Namn som eg
ikkje kjende.

Han kom innpå "all denne Amerika-reisingjo", og fortalde

Radl (les Radd'l): Drøs; "Passiar". -- Støkk: Kvekk; Rædsle.

SIDE: 294

serleg um den store Utferdi no i Vår. Snartsagt
all vaksin Ungdom hadde då reist. Det var ikkje godt
å vìta korleis det skulde gå no, so mykje Arbeid som der
låg og venta på Folkehjelp all Stad. Men so fekk me
no tru, at det var ein som styrde. Eg er rædd Fritenkjaren
vakna i meg då litegrand; men det eg tenkte: at
her er so mange andre au no som er med og "styrer",
det sagde eg ikkje.

Med god Folkeskikk fortalde han til Slutt litegrand um
seg sjølv og sin eigin Lagnad i seinare År, og um
Borni sine i Amerika. Kom so inn-imillom med eit og
anna Spursmål um meg og mitt Hus, og sagde meg
nokre huglege Ord um det, at eg no var komin på ein
Måte heim att, og um denne gilde Stogo mi, som var
svært hyggjeleg, og dertil -- smilte han -- etter den
gamle Måten. Ho hadde no alltid vorti noko dyr; men
so gjorde vel ikkje det meg noko.

Med ein Gong såg me, at det vart Regnvêr att.
Dermed laut han på Heimvegen. Me skildest med
mange Ynskje um betre Vêr og alt godt. Eg fylgde
Gjesten min ut etter gamall Skikk, og kjende at eg i
denne Stundi hadde vori so heime som eg kann koma.
Og hans rolege, heimslege trygge Ord um "Han som
styrer" hadde gjort meg godt.

 -- Ute svartnar det; Dròpar tek til å drive mot
Ruta. So er det eit lite Bìl; so silregner det. Og Skyheimen
sig blå og tung ned yvi alt Jærlande.

Eg kjenner meg roleg. Dette er mitt Vêr. Eg fær
vera glad at eg finn att både mitt gamle Vêr og mine
gamle Minne.

Elles kann ein ikkje vente å finne so mykje att. Dei
gamle døyr; dei unge fèr kvar til sin Kant. Med Tidi
vil det vel roe seg att. Me fær tru på Framtidi, me
stakkars gamle.

 -- Dapp. Dapp. Å; det tek til å drjupe der uppe.
Dapp; dipp; Tòko er skral, den.

Dipp; dapp. Det vert ikkje gamalt, dette Huse mit.
Inkje noko vert gamalt som høyrer meg til. Når Samanhenge
er broti -- . Det er som med Lande. Det heng

SIDE: 295

ikkje ihop med seg sjølv. Det er gjenomgravi med Rottegangar
og Musehòl. Dipp, dapp. Og det morknar og
svartnar av Tak-Dròpar og Mygl. Dipp, dapp; dipp
dapp ...

 -- Koppar! -- Eg finn Koppar og Kjerald og gjeng
på Lofte. Eit Kjerald under kvar Dròpe. Men Dròpane
aukar og Kjeraldi minkar. Dipp; dipp; dapp ... Ned
etter nye Kjerald. Spand, Diskar, Fat, Byttur, kva som
helst. Betre daud enn rådlaus.

Ute sturt-regner det. Det durar um Huse eit døyvt
Brak i Takt og i Tråv som av ei ridande Trollskreid.
Og når eg hev greidt dei Dròpane som
dryp, kjem dei Dròpane som renn. Dei er det ingi Råd
med.

Nå! Huse held alltid meg ut. Og held ikkje det meg
ut, so held eg det ut; det hadde kannhende færre venta!

Seinare. 

 -- -- Dette Breve skulde vera dagmerkt: "på Havsens
Botn". For når det fyrst regner på Jæren,
so regner det til Gagns. D'er kje Regn; det er
Siflod. Himil og Jord gjeng i eitt. Hev ein Hus,
so vert det som ein kvelvd Båt på ein Havsbotn.
Og bryt dertil Tora laus, so er det Sinai, Jordskaking,
Domedag.

 -- Du undrast vel på at eg skriv med Blyant. D'er
Hulda som er komi frå Færøy. Der hev ho havt eit
Vêr so ho lite kunde koma ut; og Sùmarstid var det, so
Færingane hadde helst anna å gjera enn danse. Men
ho fekk lære det ho vilde like godt, og hev havt
det svært gildt der burte. Ikkje minst på det gamle
Kyrkjubø der Rigsdagsmannen Patturson styrer. Ho er
nøgd med Ferdi og hev Mod på Visedansen, den ho
hev sétt og lært der han lìver frå gamalt. Og kann
ho få gjera noko til å vekkje upp att denne Leiken
i Norig, vil ho tykkje som eg: at ho hev gjort eit godt
Verk.

SIDE: 296

Mykje gamalt Mod, mykje gamall Manndom og Ungdom
vil vakne upp att gjenom Folkevise-Dansen, denne
Leiken, der Sogo vert liksom livande att. Eg kann tenkje
meg ei ny Folkevisedikting au vakne ved den. Det vilde
for ein rett Diktar vera noko anna å få Kvædi sine
fram til lìvande Liv gjenom frisk Leik enn å få deim
gravsette i svarte Radir i eit Blad -- "i det som næste
Dag man tørrer Rumpen med", som den Skjelmen Ludvig
Holberg sagde.

No hev Hulda sìti her i 8 Dagar i alt dette Vinddrage
og skrìvi Brev; og no er ho so skral, at i Morgo vil ho
på Veg til Asker att. Ho hev fengi Nøgdi si av desse
Regnheimane i og ved Vesthave, då visst for det fyrste.
Men enno er det eit halvt Tjug Brev att. Og på Knudaheibakken
finst det berre eit Blekkhus. Dette Blekkhuse
er so halstrongt, at det berre kann svelja det eine
av dei tri Penneskafti mine; og so lyt ho hava det. Og
eg fær greide meg som eg kann. Det er etter den nye
Bibelen det: Mannen skal vera Kvinna undergevin.

Ein god Ting hev ho elles gjort i Knudaheibakken.
Du hev vel ikkje høyrt gjeti den Ulykka som hende meg
her eit Bìl sidan; det var det verste som i det heile
kann hende ein Mann frå det nittande Hundradåre:
Setlaboki mi kom burt. Og då det her i Huse ingin
Stad finst, der ei Setlabok kann koma burt, so visste eg
at ho var stoli. Ned-på Garden kunde dei endå fortelja
meg um eit Fantefylgje som hadde fari her nyst; so
her var ikkje Tvil lenger. Eg melde Stuldi til Lensmannen,
so eg skulde kunna segja at eg hadde gjort
mitt; men eg venta ikkje å sjå Setlaboki att i denne
Verdi. Og då visst ikkje Setlane.

So kom Kjeringi. Ho trudde kje på denne Tjuvesogo.
Fant braut ikkje inn hjå Fant. Når Fantane såg denne
Fantestogo her, so skunda dei seg berre å koma lenger.
Ho tok seg fyri å gjenomgranske den Halmsekken som
gjeld for "Madrass" i Knudaheibakken. Då ho kom til
Botnen på den Halmsekken, so låg Setlaboki der.

 -- Tjah! Kvar skulde ho elles ha vori? Du skýnar kannhende
ikkje det, du. Og i Grunnen ... det ser rart ut.

SIDE: 297

Kva skulde ei Setlabok ha i Sengehalmen å gjera? Men
kven veit. Kannhende hev Knudaheibakken fengi Tunkall.
Og han kann ha vilja minne meg um, at han
må hava Grauten sin til Kvelds, um alt skal gange på
rette Måten. Eg Fær tenkje på det -- -- -- 

XI.

Knudaheibakken 24. 6. 1902. 

Du Steinar!

 -- -- -- Eg vert meir og meir Jærbu di eldre eg
vert. Meir og meir skýnar eg, at me hev Rett her på
Jæren når me segjer: Maten og Gudsord. For hev me
det, so fær me alt anna attåt.

Gudsord, segjer eg. D'er kje Danskemåle eg meiner;
for det hev me nok av og meir til. Eg meiner Svare på
Livsspursmåle vårt: kva me er til for. Og serskilt
meiner eg eit Svar, som kann hjelpe oss Ikkje-Filosofar.
Filosofane er det kje fårlegt med; lat deim gå til
Helvite. Eller som det heiter på deira Mål; slå seg
på Pessimisme. Men skikkelegt Folk, som skal arbeide
og halde Verdi i Gang, dei treng eit rimelegt Svar på
Livsspursmåle sitt. Og no hev eg vorti so vidt Jærbu,
at eg meir og meir tykkjest finne Svar på dette Spursmåle
hjå Profeten frå Nasaret. Ikkje han Helvìt-
Prædikanten som Kyrkja sèt upp; Jesus meiner eg, han i
Testamente som ingin lenger lès; han som sagde det
største Orde som enno i denne Verdi hev vori sagt: at
Gud er Faderen.

Men so er det Maten. Korleis me skal få nok av
den. Her er det vrangare. Me hev nok det heilage
Bòde um Arbeid. Men so hev Fenden blanda seg inn
med sitt store Påfynster Rikdom, som dreg med seg Armod;
og so stend me der. Eg hev stræva med både
Sosialisme og Anarkisme. Og mykje er det der som
kann gjeva Von. Serleg i Anarkismen, som er d. s. s.
Styrarløyse, heilt Sjølvstyre; Sosialismen eller Samfundsstyre
kom vel til å ala stridt mykje Styring, er eg rædd.

SIDE: 298

Men kor som er og ikkje er: med all slik Visdom er det
langt fram; og her gjeng Folk og svelt ihel kvar Dag.
Eller svelt av inn-på Tukthus og andre slike Mildeverk.
Der hev dei det visst elles godt; serleg her i Norig, der
Staten byggjer Herreborgir åt deim som kann vise Brev
for seg på, at dei hev stòli eller drepi. Men all den
Stakkaren som ikkje kann vise slike Brev; i det heile
dei som ikkje duger korkje til å stela eller drepa, korkje
beintfram eller på vanleg kristeleg Samfundsvis, kva Råd
skal her vera for deim? That is the question.

Du meiner at Spursmål av det Slage skal eg slå frå
meg, av di eg ikkje greider deim kor-som-er. Ja. Eg hev
freista med det. Men det er ikkje so beintfram. I Dag
kom det ein Tiggar; i Natt kjem det ein Tjuv; og her
gjeng eg åleine og utanfor all Kultur, so eg hev
kje so mykje som eit Ølhus å berge meg av på, når
Tankane vert for urolege. Og so er det det, at ...
ja du skýnar, at når ein sjølv lìver på Samfundskassa -- -- 

Ja men eg arbeider då, eg med, på min Måte? -- 
Tøv; er det Arbeid? Det skulde kje vera anna enn Kvile
i Fristundir. -- Ja men då vart det Arbeid deretter. -- 
Då vart det best; og elles kann det vera det same;
Bøkar hev me nok av. -- Ja men eg gjer då alltid likso
mykje Gagn eg som ein vanleg Partements-Lars? -- Ja
men både meg og Partements-Lars kunde dei hive på
Dungen. -- Nei, men -- ! Jau, men -- ! Nei, men -- !
 -- Nåh.

Huff; d'er vel dette ævelege Ruske-Vêre som gjer meg
so filosofisk.

Ruske-Vêr, ja. November-Vêr midt på Sùmaren. Tek
Vårherre til å eldast, so han ikkje hev Greide på
Primstaven lenger? Her er so kaldruski at eg kjem ikkje
i Gang med å skrive. Omnen? Ja; eg hev freista med
Omnen. Men det hev seg ikkje å brenne i Omnen Sùmar

Primstaven: Almanakka. -- det hev seg ikkje; fell seg
ikkje; høver ikkje.

SIDE: 299

Dag. Ein vert ikkje varm av det heller. Berre
meir kruslin.

So gjeng eg og driv. Skriv nokre Linur; driv att.
Hengjer på meg alle mine Klædeplagg og Fillur; gjeng
Golve att og fram og blæs i Hendane og småfrys;
vert det Sùmar i År?

Og denne Stogo mi, som elles er so gild, ho er ikkje
bygd for slikt Vêr. Eg bur som Fuglen under Himilen,
kann eg mest segja. Soli kjem vel ikkje inn utan på
lovleg Veg; men Vinden leikar fritt; og Regn hev eg
inne mest likso godt som ute.

Det var nok gali med denne Torv-Tògo kór-so. Torv-
Tòkur er for fastbuande Folk som kann halde sine Hus i
Stand, og ikke for Farafantar av mitt Slag.

Elles må eg segja eg kjenner ikkje att dette Vêre.
Det kunde vera Regnsùmrar fyrr; eg hugsar nok det
"våda Åre", 1860, som fylgde det "turra" i 1859. Men
kaldt var det då ikkje. Kalde Vårar hugsar eg. Ein
Jonsokdag gjekk eg og køyrde Mittingmold, og fraus so
Fingrane var stive. Og Snøfillur dreiv i Lufti rett som
det var. Men når det fyrst vart Sùmar, so var det
Sùmar.

No er det Fyri-Vår og Seinhaust heile Sumaren ut-
igjenom. Råkaldt, hustri, uhuglegt. Kaldskodde og
Kaldregn i Einingi. Kóss kann det vera; kva skal det
spå?

Er det Vêrlage som skifter? Tek Golfstraumen ny Leid;
svingar Jordkula og fær Nordpol lenger sud; held Soli
på å slokne; skal me inn i ei ny Istid; eller er det
berre eg som hev vorti eit Stakkarsting?

Eg skulde finne meg i eit "vått År", med Fossing og
Fløyming og Torebrak og Ramling og Domedags Dunder
og Blåblenkjing og Brand-Ljon so det fræste og lukta
svidt, og so Myrar og Fórar vart til Sjøar og Fjordar; det
var då noko. Det er mindre Bråk no; Tora høyrer
eg mest aldri. Ljone vert kannhende døyvt av alle
desse Skrive- og Taletrådane allstad? Mindre Væte
er det med; Flaumar vinn det seg aldri upp til lenger.

Tòga: Tòku; Tak. -- korso: kor som er; likevel.

SIDE: 300

Men Kalden, Kalden; denne uhuglege nordvestsure
Kalden?

Grannen min her upp-i Mærlio, Mannen hennar Inger,
han Loddvig, han trøyster meg og segjer at det hev vori
likso kalde Sùmrar fyrr. Han reknar upp Årstal etter
Årstal upp-igjenom; då og då var det likso kaldt som
no, og verre, og Rusk og Regn og rått; stundom kom
Vinteren so tidleg at dei måtte slå Åkrane ned til
Grønfôr; jamvel det Åre då eg kom til var det slik ein
Ruskesùmar. Ja -- ja. D'er godt å høyre at det ikkje
er verre enn det hev vori. Men so er det vel eg som
tòler mindre enn fyrr; og det er kje heller som det skal
vera.

Endå eg visst hev fortent det. Med mitt Innesitjarliv
gjenom Ævur og År. Men huttetu; d'er fælt å gange
her å småkulse midt på Sùmaren. Ja stundom stend
Nordvesten inn frå Isheimane so sur og kald, at når
eg skal ut og gange, er eg glad eg hev Vinterkufte!

Og Regnhatt må det til mest jamt, so lite han høver
i Fjelle. Helst når Vinden er sudvest. Eller sudaust.
For det er han stundom, men like kald for det; og då
sìregner det all Dagen, -- då visst ned på Jærlande.
Det er verst fari; ligg ned-sekkt i Regnskodde mest
jamt.

Det er eit vått År, um det no vel helst vert heitande
det kalda. Den tunge blågråe Skyhimilen legg seg mest
heilt ned-på Bakkane; under ligg Lande innsveipt i Våtskodde
og Regn, so ein kunde tru det var Nivlheim.

Sjøen er reint avkomin. Stundom kverv Lande med.
Endå eg kann for det meste skimte Garborgsåsen. Han
myrknar fram or Nivlheimsskodda som ein myrkare Skugge.
Men rett som det er kverv den med. Då er det berre
gråe Vonløysa. Eg er i Nåstrand.

Men det er eg ikkje heller. Ikkje heilt er eg løyst
frå Jordi og hennar Sut. Folke hev teki til med Slåtten.
Mange hev slegi ned ikkje so lite. No ligg Høye der.
I Kvirlar og vert utvaska. Eller stend i Såtur og surnar;
fåe er enno komne so langt, at dei i slike Bløyte-År

Kvirlar (Kverlar): "udbredte Lag, især av Hø".

SIDE: 301

kann sylte det ned. Tungt er det då å gange her uppe
som ein avsett Gud og sjå på alt dette og ikke kunna
hjelpe. Eg skýnar godt at eg i gamle Dagar undrast på
Vårherre, når eg såg slikt. Han som kunde drive burt
Regne med eit einaste Ord, han sat der roleg og lét
Høye rotne! Og endå visste han, at Folk vilde mykje
heller umvende seg um han hjelpte deim, enn når dei
skulde gange her og harme seg og banne på det vonde
Vêre. Men han lét meg undrast, han. Vyrde meg aldri
det Slag. Um han sat og leika med Ljon-Pilir so det
fræste og blå-svidde og brann gult, og Verdi skangra
og skaka i Tore-Rullingane so ho kunde ramle, -- meg
skaut han aldri etter. -- -- 

Eit Par Dagar seinare. 

Regn, Regn; Blåstr og Regn; Regn og Blåstr; endelaust.

Eg tullar meg inn i alle mine Fillur; gjeng og driv;
sìt og lès. Noko Filosofi er det eg hev fengi Tak i, Livsvisdom
kalla dei det fyrr; no segjer me likso snart Livs-
Tull. So lès eg til dess eg frys; gjeng sidan og tenkjer
på det lesne til dess eg vert leid av meg.

Inginting heng ihop. Og endå heng alting ihop so
reint forbanna. Men med oss heng det slett ikkje ihop.
Det er smått upp og stort i Mente. Det fyrste me treng
når me kjem inn i Verdi er ein Storvask; og når me
skal ut att, då er det soleis at det er ikkje nemnande; dei
må berre grava oss ned so fort dei kann. Men i Tidi
millom Innferdi og Avferdi ét me og drikk og søv og sk
.., og slæst med Nevar og List og Knivar og Knìp, og
vildrar og driv for Vêr og for Vindar. Samstundes fær
me Heimssogo i Gang, og lagar Rike og Byar og Dikt og
Kunst og Kyrkjur og Vitskap og Himlar og Gudar; d'er
Stakkarsdom og stort, Skaparverk og Lort; vil me finne
ut Meiningi med det, kjem me på Dårekista.

vyrde: agte; "tage Hensyn til". -- skangre: buldre (om
skramlende, skraldende Larm)

SIDE: 302

 -- -- Regn, Regn; Blåstr og Regn. Nå! Lat regne.
Lat blåse. Her på Havstrandi høyrer det til. Folke
greider seg i vondt Vêr og i godt Vêr. Tarv kje ræddast.
Det veit, at med alle sine Kyrkjur og Prestar og Preikarar
og Bønemøte, -- når det gjeld på, hev det ingin
å lite på utan seg sjølv. Men svært mange umframt
seg sjølv å føde på og gjøde på. Det er modigt å
vera Folke.

Dagen etter; Kveldykti. 

Mi Sæl trur eg det lettnar.

Han er ikkje sætande. Det er stilt. Hòsta stilt; ikkje
ein Gufs. Heile Lande med Havkvelven utanfyri ligg
under sin ugreide Himil so rolegt som eit Bilæte. Soli
tek til å sige; ho er noko raud. Himilen yvi Have fin;
vel blank kannhende. Glansgul, bleikt glimande; med
lange ljosare Solgeisl.

Men her er Luft att. Og Land. Og Hav. Sjøen er
myrk, jønnblå. Men bleikblank i Nordvest under Soli.
Gjev det kunde roe seg.

Seinare. 

Det lid til Solabèr. Lande ligg kveldkurrt frå Have
til hit. Ein Blå-Tone drøymer yvi Strand-Lina og dei
brune Heidane. Kveldklåre Vats-Speglar blenkjer fram
her og der, Årre-Vatne nedst og nørdst, skilt frå Have
med ei lang kvit Sand-Line. Flatlandsgardane med vide
Myrar og Moar tøygjer seg draumstilt upp-igjenom, til
dess Garborgsåsen lyfter seg roleg og stød. Lìtine her
ovanum er ljosare, grønare. Lande er nytt for Augo
mine no, då Regnskodda er burte.

Du stormrivne Land, du Vindheim og Blåstrheim æveleg,
aldri er der noko so stilt som du, når du er still.
Blankt og mjukt ligg Have ut-um deg som ein Draum;

tarv kje ræddast: "vær ubekymret". -- sætande: litande;
"at stole på". -- hòsta: "vel meget". -- Solgeisl, n.: "Solstribe
ned gjennem Skyer". -- Solabèr: "Solbjærg", Soleglad. -- kurr: roleg.

SIDE: 303

blå og ljos og uendeleg lyfter Himilen seg yvi deg som
ei Signing.

Trygt er her ikkje. Himilsbragdi er uklår; noko nytt
vil fram; men det spýrst um det gamle hev gjort ifrå
seg. Eg vil tru det beste og slå meg til Ro. Berre
Nordvest-Trolli måtte få sova ...

 -- -- -- På Hognest lærer eg Jadarologi eller
Jærkunne. Både av 'n Eivind sjølv og av Bokhylla
hans.

Me trur gjerne at alt hev vori so mykje betre og gildare
fyrr i Verdi. Og Von kann der vera i det med:
å sjå kor langt dei fyrr hev kunna koma. For me
må då kunna koma minst likso langt me, når me tek oss
på Tak. Men so kann det au gjeva Mod å sjå, at
me i sùmt hev vunni lenger fram enn dei gamle. Og
det hev me.

Soleis i Jordbruke.

I det 18de og heilt ut i Fyrstningi av det 19de Hundradåre
var Gardane so lite verde, at um Eigaren trong eit
lite Lån (som ei 30 -- 40 eller 60 -- 80 Riksdalar), so
gjekk han til ein av dei Gardmennane som hadde Pengar
å setja ut (Bankar var der ikkje) og selde Garden
sin for denne Sùmen. Men tok so Garden att på Bygsle.
Dette gjekk for seg so jamt, at etterkvart vart Fleirtale
av Bøndane Leiglendingar, då visst i sùme Bygdelag.
(Men sat endå tryggare på Gardane sine då enn no
under Bankvelde, då dei gjeld for Eigarar.)

Gardprisane var i det heile utrulegt låge. Stundom
var Gardane verdlause. Ja det hende at dei vart liggjande
unytta; det var ingin som vilde hava deim. So vart
dei Riks- eller den Gongen Kongs-Eign, og låg unytta
År etter År, eller vart burtbygsla avgiftsfritt, og dertil
skattefritt i Åra-Tal. Ein Gard på Fosse, som for
eit halvt hundra År sidan var tusund Dalar verd, vart
for hundra År sidan burtsett på slike Vilkår. Ein
Part på Hognestad vart i 1755 seld for 24 Riksdalar;

SIDE: 304

det var Far som selde til Son; men endå er det so me
ikkje rett kann tru det. [fotnotemerke] 

Gardar då og Gardar no, det er nok i det heile tvo
Ting. Ei vanleg god Ku molka den Gongen Frå tvo til
fire Pottur um Dagen; og jamvel store Gardar kunde kje
føde meir enn 6 -- 8 Kyr. Og det endå mest med Sveltefóring
um Vinteren, so det varde halve Sùmaren fyrr
Kyrne kom noko-so-nær til Magt att.

Det tok elles til å koma seg so smått i Fyrstningi
av det 19de Århundrade. I "Topografisk-stastiske Samlinger"
frå 1812 skreiv "Hans Velbyrdighed" Løytnant
Flor -- jamvel Løytnantar kunde hava Vìt på Jordbruk
i den Tidi, og det um dei var velbyrdige endåtil -- 

Fotnote: 
Me må elles hugse at Pengane var meir verde då enn no.
Um Eigedomstilstandi på Jæren i eldre Tid hev Torkell Mauland
funni fram Upplysningar som eg kunde ynskje eg hadde Rom til.
Ei Uppskrift lyt eg få taka med.

Det som vart uppskrìvi i Skifte etter Knut Eivindsson Garborg
( 1748) var:
9 Spann Gods i Garborg ........ Riksd. 18 -- " -- "
Uppset-Krytyr ................. " 8 -- " -- "
4 Kyr ......................... " 16 -- " -- "
2 Kvigur ..................... " 3 -- 4 -- "
2 Kalvar ...................... " 1 -- 2 -- 16
2 Hors (Øykir) ................ " 13 -- " -- "
5 Smålog (Sauir) ............. " 2 -- 2 -- "
4 Lomb ........................ " 1 -- 1 -- 8
1 Svin ........................ " 1 -- " -- "
22 Tnr. Korn .................. " 22 -- " -- "
1 Kakelomn. ................... " 5 -- " -- "
1 Utekvern med Reidskap ....... " 3 -- 2 -- "
Ymist (2 Grytur, Vevgreide, gamle Do., Smidjested,
 Jønnstong, 2 Kinnur, Skjerkniv, 2
 Kjer) ........................... " 4 -- 3 -- 4
Anna smått (Massingstakar, Skjerding, 3 Tròg,
 Øl-Anker, Øks, 4 Fjordungar, 2 Klyvsadlar,
 3 Sledar, 2 Korgir, 2 Navrar, 3 Greipir, Ullsoks,
 Kjer, Tunne, Tunnestrokk, 2 Hamrar,
 Smidjetong, Klypetong, 4 Ljæar, 2 Hyvlar,
 16 Småkjørald, Stamp, Horv, 2 Selar, Halvtunne,
 Halvankar, Smidjubelg) ........ " 4 -- 2 -- 16
 ________________
 I alt Rd. 105 -- 3 -- 20
[oppsettet ovenfor er ikke gjengitt nøyaktig i forhold til den trykte utgaven (dig. utg. komm.)]

Sjølve Garden er sett til 18 Riksdalar!

SIDE: 305

skreiv ei Utgreiding um Lista og Jæren, der han hadde
fari i 1810 på Kostnad av "Det kongelige Selskab for
Norges Vel"; ein ser her, kor langt Jæren då stod
til atters mot no, men kann òg gjera seg ein Tanke um
Framgangen.

Både Lista og mest Jæren "prangede", skriv Løytnanten,
"med overvættes frodige Agre", um dei no ikkje
var store; og der var "jevn Velstand", ja litegrand Rikdom
med, vunnin ved Handel; og han råka ikkje ein
Tiggar korkje i Dalane eller på "Jedderen", skriv han.

Men på heile Jæren reknar han berre 1200 Jordbrukarar,
og det endå han tek Husmennane med. Og berre
Helvti av desse avla so mykje at dei kunde selja noko.
Alt i alt reknar han, at Jæren kunde selja noko slikt som
8400 Tunnur Korn um Åre.

Jordi låg i Sameige og vart låkt stellt. Åkrane vart
spadde; dei var so fulle av Stein at Plogen hadde vori
ubrùkande, um dei hadde havt 'n. Og Bonden såg seg
ikkje Råd med å få Steinen burt. Hausten var skral:
6½ -- 8 Foll Korn, 12½ Foll Jordeple. Skikkeleg Eng
fanst der ikkje på Jæren, so nær som her og der inn-'med
Byn; det som Bøndane slo var berre noko Myrafjagg som
der lite var Gagn i. Dertil kom det vesle gode Grase
som voks "millom Kampesteinar" på Åker-Reinane.
Buskapen laut gange ute um Vinteren med, når det ikkje
var for mykje Snø; der fann han då "ikke Føde, men
kummerligen Livets Ophold".

Vegar fanst ikkje. Alt vart ført på Hesteryggen, eller
på Sjøen med Båt.

Andre Næringar enn Jordbruk var det smått med.
Fisken kunde slå godt til stundom; men for det meste
var der lite på Sjøen å gjera. Hagebruk var knapt
nemnande. Av Arbeidsdrift vert nemnt eit Tiglverk på
Sandnes.

"Landprang" (Skreppehandel) vart drivi, men altfor
mykje. Hadde ein Bondegut spara seg ihop eit Tjug
Riksdalar, so vilde han ikkje arbeide lenger, men gav
seg til å handle. Kaupte upp alt som var billegt å få,
og selde det austpå, mest på Kristianssandskanten, der

SIDE: 306

dei fekk meir for det. So sat Folk her heime og kom
i Beit.

Med Pengestelle var det ymis Ugreide. Småmynt fanst
ikkje; so laut Kaupmennane i Byen og Bøndar og andre
på Lande, laga Pengar sjølve. Dei gav ut Setlar på 8
til 24 Skilling som dei sjølve gjekk gode fyri. Men so
vart det "en reen Oversvømmelse af Papirlapper", av
falske ikkje minst. "Hvem skal lide Tabet for dem?"
spýrr Hans Velbyrdighed. Me tarv vel ikkje tvìla på, at
det mest vart Bonden som fekk svide.

Det var Folkenaud då som no. Lite Folk var der;
og dei som var laut liggje burte i Ufred. Jamt og samt.
I det heile kunde ikkje Bonden leige Folk; Arbeidslønine
var -- då som no -- for høge. Løytnanten slær på,
at ein burde sende Hèrfolk ut til Arbeidshjelp for Folk;
det vart aldri noko av, kann du vìta.

Det ser ut til at Kvinnfolki hev vori dei likaste i den
Tidi. Dei var nok galne etter Stas. Til Gilde eller
Kyrkje gjekk dei silkeklædde; Gullringar hadde dei i Øyro,
og, når dei var gifte, på Fingrane med. Ja hadde dei
eit Grand Råd, gjekk dei med Gullkjedur um Halsen.
Men til Kvardags gjekk dei vadmålsklædde og arbeidde.
Stellte Hus og Fjos, og spann og spøtte og vóv; Vevnaden
skal dei mest ha lært av Madam Zimmermann, ei
Prestekone på Håland. Og Jærbu-Kvinnfolki vart glupe
til å veva; det var dei alt ned-i mi Tid. Karfolke kann
Flor mindre rose. Dei var både latare og mindre hendige.
Men fine vilde dei vera, dei med; til Høgtidsklæde
kaupte dei By-Ty.

Vil me sjå på Tilstandi no, so skulde Mode vårt
stige. Me hev Vegar i Kross og Krok, og Eimbåtar på
Sjøen og Jønnveg på Lande, og Skrivetråd og Taletråd
og Landhandlarar og Bankar og alt so storfellt og gildt
som det var i Amerika mest. So at um mykje av denne
Stordomen og altfor mykje av Jordi stend i Pant hjå
Pengejødane, so skulde me ikkje vera so lite til Karar
endå.

Jordbruke sjølv hev gjengi storveges fram. Folke hev
lært betre Driftsmåtar og fengi betre Arbeidsvelde. Jordi

SIDE: 307

vert plog-rein meir og meir; Hólveiting drivst det mykje
med; og dei pløgjer djupare enn dei spadde. Like eins
hævdar dei betre; og Hævdi sjølv vert betre samla og
stelt, liksom god Kaupehævd vert nytta. Årbyte eller
Skiftebruk vert drivi mykje meir enn fyrr, so Jordi held
seg meir i Magt; og meir og meir Jord vert uppdyrka.
Dei reknar uppikring 180 000 Mål dyrka Jord no. Men
dei reknar au, at det ligg att udyrka, og det berre på
sjølve Låg-Jæren, ikring ein halv Million Mål; so at
enno kann me kalle Jæren eit Framtidsland.

Folk hev visst au vorti gløggare og snøggare til å
leggje seg etter det som til kvar Tid best løner seg. Dei
dyrkar mest Høy og Fôrvokstrar i denne Mjølketid. Det
vert sått fem Gongir so mykje Grasfræ som i mine
Dagar, les eg; og sju Gongir meir Jord er nytta til Rotfrukt-Avling.
So er og ei Ku noko reint anna enn fyrr;
ho mjølkar både meir um Dagen og lenger um Åre.
Um ho då kostar meir å føde enn fyrr, so gjev ho au
so mykje meir att for Fóda. Jordbruke må kunna koma
seg upp her. Det er ikkje berre det at Jordi er god;
men so er her og serskilt godt Jordbruks-Vêrlag; ein Jordbrukslærd
hev sagt, at det finst ikkje årvissare Stad i
heile Europa enn Jæren.

Hagebruke er au komi ikkje so lite upp; i Året 1900
rekna dei at 1350 Mål Jord vart nytta til Hagar. Og
det vart rekna ikring 13 000 Aldetre. Det er smått enno,
men vil vekse, når det fyrst er i Gang komi.

Ikkje minst hev det auka med Arbeids-Gognverk. Tusten
som fyrr banka so lystigt i alle Låvar hev tagna av
no; der er Treskjegognir all Stad. Slåttegognir, som for
25 År sidan ikkje fanst, skal det no vera um Lag 800
av; og det aukar med Jordbruksgognir jamt, so Gardbrukaren
klarar seg med mindre og mindre Folkehjelp.

Og det trengst. For med Folkehjelpi vil det helst minke.
På Lande då visst. I Stavanger, med Sandnes og Eikersund,
hev Folketale auka i dei siste 25 Åri med i alt
12 000; men på Lande, i nie Herad, er Aukingi samstundes
berre 2 000.

Fóda ("Fooa"): Fodring. -- Gogn; Gognverk: Maskine.

SIDE: 308

Men Velstande hev auka både i By og på Land. I
Byane reknar dei ei Auking på upp-imot 5 Millionar i
Eign og vel 3 Millionar i Inntekt, eller på kvart Menneskje
1 000 og 280 Kronur. For Bygdine finn eg ikkje
Tal. Men "den antagne Formue og Indtægt har fordoblet
sig flere Gange", segjer den Boki der desse Upplysningane
er tekne frå [fotnotemerke] . Verde av Jord og Hus på
Jæren rekna dei for 25 År sidan til i alt upp-imot
13 Millionar Kronur; no sèt dei det til upp-imot 30 Millionar.

So Framgang må her vera.

Eit norskare Landsstyre hadde fari med mindre Bråk
og teki det meir med Ro, so me ikkje var komne upp-i
denne fæle Skuldi, som vil tyngje og hefte oss lengi.
Du, som hev so mykje meir Mod enn eg, vil kannhende
segja: er det so fårlegt med den Riksskuldi? Dei rikaste
Landi hev mest Skuld?

Det kann hende det. Men "d'er det som gjer Skilna'n
so stor", at dei rike Landi lånar av seg sjølve. Lånar
innanlands. Dei Rentune Lande må svara kjem då
Lande sjølv til Godes. Men me lånar utanlands. Kvar
Renteskilling gjeng då til Utlande, og kjem aldri heim
att. -- -- 

Uslitelegt er det norske Folke. Dei hev ikkje kunna
få Ende på det med korkje Våpen eller Vald eller
Sótt eller Sut; og um Vårherre steikjer med Sol eller
røyter med Regn -- -- 

I År er det ille vrangt. Ingin Verme og dermed
ingin Terre. Og ei Regnstund mest kvar Dag. Du
kunde tru her var ikkje anna fyri enn gjeva upp og lata
Høye rotne.

Men Folk klarar seg.

Her er kje Råd med det. Utidir hev det havt nok
av både fyrr og no, um eg kann tru Norigs-Sogo. Det

Terre: Turk; Vêr til å få noko turt i.

Fotnote: "Jæder-Jernbanens Drift og Virksomhed 1878 -- 1903." Men
me må ikkje gløyme at Pengane er so mykje mindre verde no
enn fyrr.

SIDE: 309

hev vori Ufred og Sveltihel og Framandvelde og Svartedaude
kvar Stundi. Rett som det var låg Nordmennane
og var daude. Men når ein skulde sjå seg til,
so var dei kje daude. Dei hadde berre teki seg ei
Kvilestund.

Det må vera denne Fjell-Lufti. Og denne Hav-Lufti.
Stakkarsdom og Sjukdom vinn ikkje med oss.

Framandsjuken er verst; serleg no. Frå 1814 av
hev Lande havt sin nationale Svartedaude. Men! -- so
veit me kje Ord av, fyrr her er norskt Folk att både i
By og Bygd. Og Arbeide gjeng, og Mode veks. Samstundes
som Tusund på Tusund og Hundradtusund av
dette same Folke stryk sin Kós og aldri kjem heim att.

Det er eit utrulegt Land. Eit Æventyr-Land. Aldri
veit me nokon Ting. Når det etter Statistik og andre
Svartebøkar gjeng upp, so gjeng det ned; og når det
gjeng ned, so at Svartebøkane hev berre Nullar og Krossar
og Underskòt og Bakskòt, og Svartemennane lagar
Gravpreikur det beste dei hev lært, so rett som det er
stend Folke der som ingin Ting var, modigt som Sattan.
So her er visst ikkje anna å gjera enn drive på og
stræve i Veg og sjå kóss det vil laga seg.

Ikkje minst her i Heimbygdi fær eg denne Trui meir
og meir. Sjølve Utfararstraumen er ikkje so spéleg som
han ser ut til. Utfararhugen er gamall hjå Nordmennane,
og Heimatthugen vil styrkjast etterkvart, so visst
som han alt hev vakna. Det fèr elles fleire av enn fara
vilde, um alt var rett stelt; vert det ein Gong meir Jord
heime å bu på, vil Straumen minke.

Bonden fær ymist høyre ille for, at han ofte sìt med
meir Jord enn han rår med, og endå læt Ungdomen
fara. Men det er ikkje so beintfram. Ikkje vil
eg døme i den Sak. At Bonden held på Heim og Ættegard,
so han lite likar å skifte 'n sund eller selja
burt av 'n, det er rimelegt og med Måte rett. Eg
kjenner det kann svide jamvel i ein Heimlausing som
meg å sjå Heimgarden sundbytt. Me fær takke til at
Folke hev so vidt Samanhang med Heimejordi som det
hev. Med det andre vil det laga seg. Alt no vert Gardane

SIDE: 310

skifte, når dei er uppdyrka nok til å føde tvo for
ein; og den Vegen bèr det meir og meir no, då det
mindre og mindre vert Viddi enn Drifti det spýrst um.

Fortare kunde det gå. Men so er det no vel att ei
Stund til Domedag enno.

 -- -- -- -- 

XII.

Knudaheibakken 12. 7. 1902. 

Du Steinar!

 -- -- -- -- -- -- -- -- -- -- -- -- -- -- -- -- 

 -- Golvsand hev du vel høyrt gjeti. Eller lesi um i
Bladi, um ikkje meir; for der skal alt inn no, Rusk so
vel som Reinfær. Han skal vera leid, Golvsanden. Dei
trur han ét upp Lunga på Folk som bur i sandstrådde
Rom. Det skulde då vera den som var Skuld i, at
Jærbuen i desse Bønemøte-Tidir sturtar av Tæring som
av ei onnor Farsótt.

Eg veit ikkje kva som sannast kann vera i den Saki.
Skal eg segja som eg meiner, so mistrur eg i dette
Stykke Syndi vel so mykje som Sanden. Dei sìt i Bønemøti
sine og sveitar og græt yvi Syndi; og so når dei
er gjenomsveitte og utgråtne og blaute som Vaskefillur,
so beint ut-i Hav-Vind og Vinterfrost og gange der og
reike Vegane att og fram og radla endå ei god Stund
um denne kjære Syndi. Det kann bli Tæring nok av
det, skulde eg tru, um ikkje Golvsanden er med. Og
gav Lovmakarverke i Kristiansby ei Lov um, at Lækprestane
skulde koste Doktar og Likferd på alle Lesarar
som sjuknar eller døyr av Tæring, so trur eg Doktarane
kunde lata Golvsanden vera i Fred.

Det eg veit er, at heime brùka me Golvsand som
anna Folk, og hadde so gjort Ætt etter Ætt; men like
bringesterke var me. Alle som ein. Eg for min Part
er rædd, at var alt so vel i Stand på meg som Bringa
er, so kunde eg knapt få døy på skikkeleg Måte.

SIDE: 311

Me totte det var friskt med den fine blåe Havsanden
på Golve. Når Stogo var sopa og sandstrådd fekk ho
ein Dåm som av Strand og Sjø; d'er noko eg ikkje hev
kjent Maken til nokon Stad der eg elles hev fari.

Men dette kom seg kannhende av, at eg sjølv fekk
vera med å køyre Golvsand? Når eg då sidan såg
frisk Sand på Golv, var det som eg kjende att Dåmen
frå Nærlands-Strendane? -- tenkjer vel du i di Kultur-
Tru på Vitskapen.

Ja -- ja. Eg skal ikkje stridast med deg um den Ting.
Men desse Sandferdine våre, dei minnest eg, må du tru.

 -- Det var um Hausten me fór, noko langt utpå
helst, når me var ferduge med Haust-Stelle heime. Vêre
var då som falle kunde; ein Gong imillom fint og fjelgt,
men oftast stridt og ruskut. Og Sjøen deretter då.

Men med Sjøen er der noko framifrå både i godt
og vondt Vêr. Eg var still og på ein Måte rædd, når
eg såg Sjøen, men kom alltid i eit serskilt Lag, liksom
av Høgtid. Friskt var det, når det blés upp eit Grand,
so det kom Liv i Leiken med Bæring og Kvitskavling,
og Sjøen kom sjogande i lange Bårur som Brìmhestar,
og kvesste seg til og brotna ned med Sus og Brus, so
Kvitskùme gauv upp-etter dei blåe Sandane. Men gildare
var det, og fælslegare, når det var Storm, og Have
reiste seg grønt, og valt fram i Bårur som rullande
Berg, sju og nie og tolv på Rad, veksande, skræmelege,
med Tordýn-Marm, med Skùm um Mankar som skalv,
til dei sturta ihop i blåkvit Foss med Ròkskodda mot
Sky og svært Brak, og so brotne seig av att. Då takka
eg nok Vårherre at eg var i Land, og skalv so
smått i den kalde Vinden og det tunge Dundere; men
eg fekk ein ålvorsom Tanke um det store.

Stundom såg det meg ut som Sjøen sjølv var rædd.
Rædd dei Myrkemagtine han dulde i Djupnine sine. Då
kava han og stridde og vilde upp; inn yvi Lande som
låg der so fast og trygt; men Rædsla vart til Sinne, for
di han ingin Veg kom; og han rulla og stræva og brulta
og braut med Buring og Tòt som av olme, asande
Tjorar.

SIDE: 312

Og Måkane bauta i Stormen og hivdest hit og dit i
harde Kast, men kom ingin Veg med alt sitt Stræv; for
smått er smått, når det kjem til Ålvor. Eg stod og
stirde på den ville Leik til Luva mi flaug, og eg sjølv
måtte til og fikte med Stormen.

Denne Sandstrandi, "Saltestrondo", drog meg alltid
sidan, når eg kom til Jærs; og eg hev vori der meir
enn ein Gong i seinare Tidir. No kjem eg der sjeldnare.
Dei brenner Tare på Havstrendane no; og Sandane
er sundbytte med Ståltrådgjerde. Dess heller hugsar
eg deim frå mine Barneår. Då var det Vidheim
og Friheim og Audheim og Stillheim; "Verdens Ende";
Mannheimen slutta her; Lande vart burte i Sanden og
Sanden i Have og Have inn-under Vesthimilen lengst,
lengst ute der Soli gladde.

Men nye Spursmål vakna: der ute der alt fekk Ende,
der måtte det au vera eitkvart. Og då det ikkje kunde
vera noko slikt som det me hadde her, so laut det vera
Æventyr. Ein Draumheim. Gull-Borgir lyste yvi Land
der Soli seig; og store forunderlege Fuglar med Gullfjørir
flaksa ikring; og Sjøormar var der, kvite som Sylv,
og underlege Dyr med Gullhorn og Silkefaks og Stålkløar
og raude Gap som det stod Røyk or. Der var au
det store djupe Hòle der Soli gjekk ned. Men når ho
kom langt nok ned, so snudde ho. Og gjekk nedan-um
aust-yvi til Uppgangen att; der kom ho då upp um
Morgonen. Ho laut hava ein stor Øyk. Eller vel helst
tvo, som han Kyller på Nesheim for Vogni si; ja kannhende
fire.

Strandi låg lang og sand-blå ned-i sjølve Aldedrage.
Eit Stykke innanfyri, og noko høgare, so det skulde
vera stengt for Sjøen um han vilde for langt upp, låg
store Sandviddir yvi-strådde med små Stein, meir og
mindre rundslipt; det var Kuheimen min. Mykje fine
"Kyr" fann eg der millom all Strandsteinen. Vene blåe
og gråe og stundom kvite Steinar som var rundslipte
på slik ein fin Måte, langrunde, flatrunde, regelrette
som dei skulde vera støypte. Når han Far, eller
stundom Drengen, heldt på og lesste Sand, rusla eg

SIDE: 313

inn-yvi desse Sandviddine og fann Kyr, til dess me
skulde på Heimveg att.

Ofte gløymde eg Kyrne; stod i Sandbakken og glodde
ut-yvi Have og fælte. Helst når det blés noko stridt.
Uh, denne store ville Sjøen. Som låg der Dag og Natt
og olla og brulta og braut; han vilde visst inn-yvi Lande.
Hu, um han no skaut Rygg og lyfte seg upp og kom,
kom ... Men han hadde kje Lov til det. Og han Far
var med. Å nei; Sjøen vilde vera snild. Sjøen vilde
vera skikkeleg. Eg fekk skunde meg og finne Kyr.
Når eg kom heim skulde ho Stine og han Jon få sjå
at eg hadde vori Kar og funni mange fine Kyr åt deim;
fine store Kyr; og dei skulde få alle deim som dei
vilde hava.

Når det var godt Vêr våga eg meg lenger nord, og
heilt ned i Sjøkanten; på Strandsteinane der fann eg
Kuvungar som eg tok med meg heim til "Smale". Skjølir
(Skjeljar) fann eg òg; dei var so vene; og so kunde
me brùka deim til Fat, når me gjorde gildt og kom
Framande.

Sistpå kom han Far eller Drengen etter meg; me
skulde heim-yvi. Eg var full-lesst jamt, og hadde dertil
Nedlag her og der; når alt var framfunni gjekk me.
Eg hadde jamt mykje å fortelja og spyrja um; men eg
tagde med mangt au, serleg slikt som eg var rædd dei
kunde øydeleggje for meg, eller jamvel læ åt. Likevel
lo dei åt meg rett som det var; men det var ikkje på
vondt, kunde eg skýna. So lagde eg Kyr og Sauir og
alt eg hadde upp-i Kjerra; sette meg so sjølv upp-i; og
dermed -- hypp! -- bar det ut-i Salte-Åno.

Still og klår gjekk ho her millom Sand-Fennane,
denne Åi, men såg stur ut likevel. Ho var vel rædd
Sjøen, som ho snart skulde ut-i.

So bar det sud den lange smale Vegen hisides Åi
ovanum Sandhaugar og Sand-Drìvur til Nærlandshøgdi.

olla: bølge. (Heng vel ihop med Alda ( ): Bølge, som på
Jæren heiter Olla). -- brulte: buldre, larme (um døyvt, tungt
Bulder; soleis um Tora, når ho slær ikkje for hardt). -- Smale:
fåreflokk). -- Nedlag: "Oplag".

SIDE: 314

Eg gjekk attanum Sandkjerra og såg etter Kyrne og
Smalen min og "tenkte". Å, her var so underlegt her
'med Sjøen. Det var som alt dette ikkje rett høyrde
vår Verd til. Alle desse Sandhaugane, med Grasmark
eller Lyngmark ovanpå liksom Flat-Luvur, eller som Åklæde,
og Viddine utanfyri som var berre Sand, Sand
liksom i Båredrag og Bylgjur, det vart alt ihop til eit
Sandhav i Sjøgang, med Sand-Drìv for Sjø-Ròk i Vindkvervlane.
Sjøormar og Marsvin og Havfruvur og Havtroll
og ymist anna rart heldt vel til her ut-i desse tilstivna
Båredragi, når Trollskapen elles ikkje var i den
rette Sjøen då. Halvrædd og endå mest med Lengt
lydde eg på Duren der utanfyri av lange Rullingar og
tungt fallande Sjøar, eller av døyvde Brak som eg ikkje
skýna kva var, til dess me kom lenger upp, og den ville
forvillande Havheimen seig av i seg sjølv, stilnande, um
enno kvævt brultande og durande, til me kom langt uppgjenom
Lande.

Stundom var han Fâr innum på Nærland, fyrr me
gav oss i Veg; då var eg med for det meste. Eg minnest,
at når me kom inn der, såg eg gjenom Vindaugo
Hav-Sandane, som låg liksom på Hèrferd uppyvi
frå Strandi mot Garden, Fonn etter Fonn, Bylgjedrag
etter Bylgjedrag; ein kunde tru at dette ville Sandhave
vilde leggje Nærlandsgardane under seg. Når det blés,
rauk det og fauk frå Sandfennane so det kunde mest
sjå ut som Snøfòk. Då kjende eg meg bringetyngd;
trøysta meg med at me skulde heim til Kvelds.

Hu, at Folk torde bu her 'med Sjøen i alt dette Sandfòke
og i all denne Sjoing og Dundring med Havmarm
og Storm. Godt og vel at Garborg låg so langt uppe!

Men Åri gjekk og Nærland stod. Og eg gløymde alt
dette. Likevel hev det nok vori so, at Sanden hev
haldi på å leggje Nærlands-Gardane under seg. Det
dreiv og dreiv; og Fennane kom nærare og nærare.
Smått, smått, men jamt.

 -- So kom eg igår til Nærland att. I Lag med
Hognestad-Karane. Han Eivind og han Hans, som er

'med (Sjøen): attmed; ved.

SIDE: 315

Klokkar i Nærbø [fotnotemerke] . Dei vilde vise meg, at der er Framgang
på Jæren med, um her no ikkje stend so mykje
Bråk av det.

Og eg fekk sjå, at der er Framgang på Jæren.

Eg hev sétt det fyrr. Eg hev sétt Myrdyrking, Skogplanting,
Uppgang i Gardsstell, og serleg i Mjølkestell og
Fjosstell. Men det er so løje når ein hev vorti framand;
det tek Tid, fyrr ein lærer å sjå i Samanheng.
No var det som det tok til å samle seg for meg. Og
eg fekk ein god Dag på Nærland.

Mangt var umskift frå fyrr. Ein Mannsalder kann
gjera mykje, um det so er på Jæren. Det var nauvt
nok eg kjende meg att. Og endå er det berre ein litin
Mannsalder eg her kann stasa med.

Det såg meg ut til å bu fleire Folk på Garden enn
fyrr; då visst var her meir bygt. Og betre bygt. Framtak
og Velmagt synte seg i allting. Men Jæren var det
som fyrr. Ikkje noko Spjåk. Og serleg ikkje denne
Sprikjing med store Heimehus som eg so ofte hev undra
meg yvi på Austlande. Heimehusi var i det heile som
fyrr, men godt i Stand; -- ja og so var her komi eit
stort Gjestehus, åt Folk som ligg her um Sùmrane i
Havbad. Dess meir Magt var det lagt på dei Bygningane
som høyrde Gardsstelle til, som Løur og Fjos og slikt;
dei var både store og framifrå vel stelte. I dette
Stykke steller Jærbuen seg som andre kloke Folk: øyder
lite til Stas og Vas, men legg Magti der det trengst: på
Arbeidsvelde og Bruksbygningar.

Men Sandflòge? Og alle desse Sandfennane som fyrr
drog seg upp ifrå Strandi liksom på Hèrferd? Eg stirde
og glodde. Både her og der.

Fanst ikkje Fennar.

Det gusta og blés rett friskt. Men korkje Ròk eller
Fòk var å sjå. Eg kunde kje skilja anna enn Åker
og Eng, som stod serskilt godt, og Viddir med Kål og
Rotvokstrar, og næmast upp-ikring Husi Tre; og utanfor
Vindaugo ein stor Hage full med Aplar og Bèr-

Fotnote: Den tridje av desse Hognestad-Karane, Presten, hev eg
sidan lært å kjenne. 
(Merknad 1904.)

SIDE: 316

Runnar. Men fylgde eg med Augo Havstrandi nordetter,
der fyrr Sandhave båra seg fram og braut på, -- no
grønka det der med. Det var som Sanden og Dauden
var burtmana.

Me gjekk inn. Der var folksamt og hugsamt.

Det var Sundag, so etter Non; eit stort Bord var duka
og stelt; Gjestir frå Grendine sat og fekk seg Kaffi.
Mannen i Huse førde sjølv Vertskapen. Røda gjekk greidt
og huglegt. Det var dette frie og samstundes folkelege
Selskapslive eg hugsa frå gode Hus i mi Tid. Me nykomne
vart fagna som Kjendsfolk alle; um serskilt eg var
framand so var Garborgsfolke kjent; me var med ein
Gong som heime i Huse.

Mannen, Torkell Edland, var ovantil Fjellbygdi frå
fyrste Tid. Og Fjellbuen vil jamt vera lettlegare i Lag
enn me Jærbuar flest, liksom han au for det meste hev
haldi vel so godt som me på gamall Husskikk og Lagsskikk.
Eg kjende Fjellbuen på hans serskilt gode Lag
til å vera Vert; og me hadde ei koseleg liti Kaffistund.

So drog me i Veg til å kringsjå oss; eldste Son i
Huse, fullvaksin Mann og jordbrukslærd, var Vegvisar og
Framsynar. Fyrst bar det ned-yvi Heime-Jordine. Sùme
av desse er beintfram tekne inn att frå det som var neddrìvi
alt. Jordine rakk no langt ned-yvi der, som eg aldri
hadde visst av anna enn Sand; store Viddir låg det her
no med velstelt Jord i beste Magt; reint ein Storgard hadde
det vorti. Eivind Hognestad fortalde meg, at denne Garden
hadde vori haldin for den ringaste på Nærland fyrr;
hadde ein annan sagt dette so hadde eg knapt trutt det.

Sjøen susa sin gamle Song. Men liksom ikkje lenger
med den gamle Tyngda, eller den gamle Rædsli. Friskt
og modigt høyrdest det.

Eg undrast på, kvar det kunde ha vorti av alle dei
Sandfennane som låg ned-etter her fyrr; Føraren sagde
at det meste av den gamle Sanden var jamna ut-yvi og
nedhakka i Jordi. For det hadde helst vori god Sand.
Upp-mengd med sund-morkna Tare og Skjeljar og små
Sjødyr av mange Slag, so at når han kom i Jordi var

SIDE: 317

han heilt-upp som Hævd, å kalle. Det som såg ut til
Øydeleggjing hadde då beintfram vorti til Bate.

Arbeide med å få Sanden bundin hadde vori både
langt og seigt, og hadde kravt mykje Tòlmod og Umtanke.
Men so hadde dei meir og meir komi etter korleis dei
skulde ta det; og litegrand hadde Staten hjelpt til, so ein
kunde leggje meir Magt på Arbeide. Og so var det då
no komi so langt. Strandrug (Marehalm), som ikkje grodde
på Jæren fyrr, var innførd frå Jylland og hadde vaksi
godt; den batt Sanden utruleg. Og Strandrugen sår seg
sjølv når han veks til, og legg då Sanden meir og meir
under seg.

Rolegt og spakt tok han det, denne Karen; sagde heller
vel lite enn han sagde eit Ord for mykje. Eg kjende
den Måten, og visste at det eg her fekk høyre kunde
eg stole på.

På Strandviddine ovanum Strandrug-Belte var det planta
Buskfuru, og det nord igjenom alt åt Salte-Åi; tett og
sterkvaksi stend denne Furo no og tvingar Sanden med
Magt. Buskfuro sår seg sjølv den med; og Sanden som
fyrr lagde meir og meir Land øyde lyt no sjølv gjera
Gagn. Den Skogen han døyver seg sjølv med vert til
Nytte på fleire Måtar; millom anna líver han for Hav-
Vinden, og vil dermed gjera det lettare å få Skog til
å vekse lenger upp-etter, på Heidar og Viddir der ikkje
annan Gagnvokstr trivst.

Det var nye Folk som laut koma og setja dette Arbeide
i Gang; Strandbuen var for klok; trudde kje på
sovori. Han kjende til Sanden han, må-tru. Det skulde
nok ingin lære honom noko um den, nei. Setja Skog i
Flògsand som var so turr at han faug i Lufto vorså
Rennedrév berre det bliskra og blès lidegrand, det skulde
visst han gjera! Å nei. Det nytta nok ikkje å stridast
med Vårherre.

No tek Strandbuen til å sjå, at um ein sèt Skog mot
Flògsand so er ikkje det meir Strid mot Vårherre
enn når me byggjer Hus mot Kjøld og Regn. Og fleire
Stadir nordetter Strendane tek dei til å tenkje på Skogplanting.
På sjølve Saltestrandi kann det med Tidi bli

SIDE: 318

andre Kyr å finne enn dei eg fann. Til Døyving av
Sandflòge på Sola-Sandane er alt mykje gjort; og på
Ogna-Sandane hev Jønnvegen planta ikkje so lite.

 -- Eg gjekk der ned-på Nærland og såg på alt som
grønka og voks; og glad var eg. Her måtte bli Råd
med noko av kvart her til Lands, når me kunde tøyme
sjølve Havsandane! Og meir og meir skýna eg, at desse
sterke, stillfarande Folk som aldri skrik upp, men arbeider,
berre arbeider, -- dei er kannhende ikkje alltid
"fremst", eller "øvst"; men tek dei fyrst i, so dreg det.
Eg var glad for at dei kjende Namne mitt på Nærland;
men -- lat so vera at me treng Bøkar au: eg skulde
nok heller ha vori med på å binde Havsandane og
tvinge fram Liv av Daude. Då eg ei Stund etter, ut
på Nærlands-Tune, fekk Auga på ein Kristiania-Professor
som gjekk der og sveiv turistklædd og fjong -- 
han låg vel her for Helsa si, veit eg -- , tok eg Luva
av for 'n og tenkte: Gud Fader veit, kva slike som du og
eg skal vera til fyri.

Eg kjende denne Professoren, og skulde ha helsa på
'n skikkeleg. Men eg gløymde det. Han vart meg so
langframand. Alt det han minnte meg um kom meg so
lite ved. Her var mitt Folk. I Dag kunde eg hava Lag
med det; Stundir til å helse på Professorar vart her
alltid.

Ei trygg Kjensle tok meg; eg høyrde heime her likevel.
Og her skulde eg ha livt og arbeidt. Arbeidt og
rudt og sått; haldi Fedra- og Farsarbeide fram; og berre
agta meg, so eg ikkje var komin på Stortinge. No laut
det vera som det var. Eg fekk fara her og svive att og
fram og hit og dit, heimlaus med tri Heimar, "et Offer
for min Tids Vilfarelsær, fallera"; Folke mitt greidde seg
nok meg forutan. -- -- 

 -- Underleg i Lag, både bøygd og sterk, tok eg på
Heimveg med Hognestad-Karane.

Fram på Morgonsida kom eg heim. Men eg hadde
kje Hug til å leggje meg. Ute var ljost og fint; Vinden

SIDE: 319

sov; Dogg svala på alle Strå, og i Lufti bleikna det
mot Dag; Seng og Svevn var berre ein Uting.

På Vesthimilen yvi Have dingla Månen morgonbleik
og skrinn; dei fyrste lette Sol-Vonir raudna i Nordaust;
eit Par småe kvite Morgonskyir låg og småsov i Luftblåen
yvi Sikvalands-Kulo. Eg steig upp-å Take av
Kongsborgi mi; der vilde eg sjå Soli renne.

Storfint var det å sjå ut-yvi Heimlande no. Ven og
varm låg Jæren inn-åt Barmen av Have som blìka i
Morgonsvevn lett; lengi stod eg og såg; lengi sveiv eg
skygnande att og fram; kvilte med i all denne store
Kvila.

I Nord steig Sola-Gardane og Tungenes gryande fram
av Nordhavs Dis og Draum; hit-yvi og aust-yvi blåna i
sterke Radir morgonsvale Fjell; i Sud steig Bakkar og
brune Viddir upp-yvi mot Synesvarden og ut-yvi åt Have.
Men helst søkte Augo mine ned-yvi og heim. Til Hav-
Ringen den bleike, til Lyngviddine med grønkande Gardar
og Vòtn som av Sylv; beint ned fram-for meg låg Garborgs-
Gardkransen i roleg Svevn, vel-lívd og trygg under
den breide Åsen.

Og Draumane tok meg; vakin såg eg Synir.

Rikt er Lande, og rikare vert det. D'er lite å syte
for, at her er mykje å gjera; Tidi ligg for oss, og Magti
vår kjem att. Smått um Senn vaknar Folke. Og dei
vaknaste ser Heimtuftir lyse, der Hengjemyri tøygde seg
sur og arm.

Myrir og Lægdir vert Åker og Eng; og Bar og grønt
Lauv skal løyne burt gamle Audnir og Steinrøysir. Med
tett sterk Skog stengjer me mot Nordvesten og Havstormane;
trygge skal Gardane liggje att-um Lundar, og
Hagar med frisk Alde og vene Blomar skal lyse og lokke
i kvar Livda Krå. Og Folke, som på gamle Tuftir hev
bygt Heimen sin ny, skal dyrke Jordi og verja Skogen og
stelle Hagane og ala og fange Fisk og Fugl, og ha Glede i
sitt Arbeid og Framgang med si Avling og Hugnad i
Heimane på Land og i Byar.

Den vonde Tidi, då Folke var framandt heime, og
Ungdomen rømde, og Fedrar og Mødrar gjekk trøytte og

SIDE: 320

åleine på vanstellte Gardar og sleit, og Voni var burte
frå Arbeide og Hugnaden frå Høgtidine, og Gud var
harm, og Eimar frå Helvite låg yvi Lande som ei vond
Lukt, -- den Tidi skal få Ende og gå i Gløyme og ikkje
vera meir. Folke skal friskne og tru på det gode og
gjera godt Arbeid og hjelpe Lande fram; og trygt skal det
bu i sine Heimar so lengi Sol skin og Storm reinskar
og Regn doggar og Hav kved; og det skal endå ein
Gong verte sant at Arbeid gjer rik, og at eit Folk som
held upp Minne um Far og Mor skal lìva lengi i Lande.

Du Jæren, du gamle Jæren, du myrke, ljosnande Jadar
frå gamall Tid, me skal finne deg att og vinne deg att,
og byggje deg ny til du lyser mot Sky som ein Apal-
Lund på den gamle Grunn framfor Heimborgi vår,
Framdraumen vår, Norig det gamle og det unge.

 -- -- Det ljosna gjenom Lufti; det vakna i Aust. Soli
spratt; det fløymde med Ljos; ei Lerke steig tirlande og
svingande upp og upp i den tindrande Dag og song Morgon
yvi Land, Sùmarmorgon. For um du vil tru eller ei:
enno er her Lerke på Jæren. -- 
 -- -- -- -- -- -- -- -- -- -- -- -- -- -- -- 

SIDE: 321

EI FINNEFERD

SIDE: 323

Du Bladstyrar!

Nord-Norig er ei Verd for seg sjølv, ukjend, å kalle,
for oss Sørlendingar. Avleides inn-i Æventyre ligg
ho, burt-duld i Havskodde og sju-månars Natt. Men det
skulde då laga seg so likevel, at eg fekk sjå ein Skimt
av denne Segnheimen.

Me veit um Nordland. Og hev ein Draum um Finnmarki.
Me hev lesi Petter Dass; me kjenner Jonas Lie.
Men det er som me ikkje rett trur på det me hev høyrt
og lesi. Nord-Norig er ein Trollebotn mest som i gamal
Tid.

Snart gjort er det elles ikkje å få Kjennskap til Norig.
Dei segjer det skal vera lite, dette Lande. Men
meir enn eit halvt Århundrad hadde eg lìvt, og flakka
og fari både hit og dit, frå Trondheimen til Taormina,
frå Prøyssen til Paris, og hadde endå ikkje sétt meir
enn um Lag Helvti av Heimlande mitt.

Og endå hadde eg drøymt um ei Finneferd frå eg las
"Den Fremsynte".

Eg var norsk; det var mangt som var vigtigare for
meg enn å kjenne Norig. Dessutan hadde eg sétt ikkje
lite av dette Lande. Sistpå trudde eg i Grunnen at eg
kjende det. Det hev vori Tidir då eg kunde tenkje på
Norig og gløyme Lande nordanum Dovrefjell.

Norsk var eg au i det at eg "drøymde stort". Ei
vanleg Nordkapp-Ferd kunde ikkje lokke meg. Nordkapp
og Midnatt-Sol var noko Turist-jugl. Det var Vinteren
i Nordland eg vilde sjå. Den store Æventyrnatti med

SIDE: 324

Nordlysing, Månetrolldom, Ishavsglim. So kunde eg taka
Midnattsoli med, um det so fall seg.

Etterkvart vart eg mindre stor på det; tok til å tenkje
på ei Nordkappferd likevel. Då kom eg etter, at berre
ei Nordkappferd ikkje er nokon Småting. Det er likso
langt til Nordkapp som til Neapel. Og Vegen nord-yvi
er stridare: Hav, og urolegt Hav. Og dyrare: på so
lang ei Ferd må ein halvgamall Halvkrusling som eg
hava fyrste Plass; og det er noko anna enn tredje Klasse
Banevogn. Matstelle på norske Eimbåtar er ikkje heller
for Småfolk. Meir og meir kom eg til det, at eg laut
vel gjeva upp Nordland.

Men so laga det seg likevel. Med ein Gong, og reint
uventande. Og eg slo til. Eg fekk nok takke til at eg
kunde få ei Sumarferd der upp; og ei vanleg Turistferd
vart dette ikkje.

Ei "stor" Finneferd drøymar eg enno um. Meir enn
nokon Gong. For hev eg ikkje visst det fyrr, so veit eg
det no: ein gjer ikkje Nordheimen frå seg på eit Par
Vikur. Han er mykje større enn ein Sørlending trur.
Det er ikkje som det etter vanlege Skulekort -- med
Nordheimen i halvt Mål -- kann sjå ut; at Nord-Norig
er berre en Halestert på Sud-Norig. Dessutan er denne
nordre Landshelvti so mykje mangfeldare enn me veit av.
Det eg på denne fyrste Ferdi fekk sjå, det var helst
kor lite eg visste.

Men "vori der" hev eg då no. Og litegrand um denne
Finneferdi lyt eg fortelja.

 -- Ho tok ut frå Norigs gamle Hovudstad, "Trondhjem"
som han kallar seg no. Me fær tru han fær rette Namne
sitt att ein Gong; men no høver det visst altfor godt, dette
halvdanske Fuskenamne frå Dansketidi. Fagert ligg
"Trondhjem" og storfager er Trondheimen; gamall Dyrking
og gamall Folkeskikk er det faste Grunnlage her,
med alt framandt og ferskt som hev sprengt seg inn i seinare
Tidir.

 -- Stort var Fylgje og Båten gild: "Hera" frå
Bergen, Kaptein Hansen. Doktarar som hadde havt

SIDE: 325

Lækjarmøte i Trondhjem hadde leigt Båten; dei vilde
nytte Resten av si Sumarfritid til ei Finneferd.

Båten var full av Fritidsgeografar, Kvende og Karar
med Kikarar og Kort og Yngvar Nielsen; og gild vart
Ferdi på all Vis; det gjekk med Samtale og Skjemt,
Moro og Musik, Gaman og Geografi og kva som fyre
kunde falle. Lag hadde ein eller fekk ein; og vilde ein
vera for seg sjølv so kunde ein det; huglegt og greidt
var Live umbord fra Fyrstningi til Slutten. Lækjaren er
nok streng og plent når han stend i Arbeide sitt, der ei
Tankeløyse kann koste Liv; dess meir hugsam kann han
vera når han er fri og "berre Menneskje". Det var
dertil no ei Tid, då Nordmennar lett "fann kvarandre";
Våren 1905 var Vår i meir enn ei Meining.

Det leid til Kvelds, fyrr me vann ut Tronheimsfjorden.
Og då det der ikkje er mykje å sjå, lagde me oss tidleg;
det vart nok å vaka etter sidan, meinte Kapteinen. Her
upp-etter såg eg då inginting. Fyrr på Nedvegen att;
då merkte eg meg mill. a. Namsos, nørdste Byen i
Trondheimen. Stor er han ikkje, men i god Vokstr; og
vent ligg han til millom Fjell og Skog og grønt Land.
Reint sørlendsk ser han ut på ein Sùmardag, og ein
hugsar ikkje at ein er so langt nord komen.

Ved Helgelandflesa tek Nordland til. Heilhorni,
tri kvasse Tindar med Den norske Bukken
til Førar, er rekna for dei fyrste Nordlandsfjelli. Og so
glid det snart heilt inn i det nordlandske Æventyre. Det
er ein Draumheim i Stein. Solklår låg han no, og
tindrande ljos; men annarleis vil han sjå ut, når alle
desse fine Fjell dreg Skoddehetta um Hovudi, eller stend
frosne og islagde med Ishavsstormane og Bròtsjøarne ylande
og fossande ikring seg.

Det liver og diktar kvar ein ser. Der hev me t. D.
Leka-møyi. Hestmannen der innanfyri elska henne,
men fekk nei; skaut so etter henne med ei Pil som
kunde kløyve Tindar. Men ei Trollkjempe som vilde
Lekamøyi vel slengde Hatten sin i Vegen for Skòte; Pili
gjekk tvertigjenom Hatten og vart dermed døyvd; men
Hatten ligg enno der på Torg-øy med Skòthole igjenom

SIDE: 326

Kollen; heiter då òg Torg-Hatten. Soleis liver det med
Segn alt Nordland upp-igjenom. Kvart Nes hev sin Draug
og kvar Tind sitt Troll; Hav og Høgfjell møtest her; og
Havdraumar og Fjelldraumar glid saman.

Stundom stanar Båten, og me ror iland; soleis ved
Torghatten. Upp den høge Urdi krabbar me i Veg, Mann
etter Mann i lang Rad, som Småtroll og Dvergar å sjå
i våre gråe og gråbrune Ferdaklæde. Der Berghalli
opnar seg stansar me; syp etter Anden; stirer; segjer
store Ord som vert inginting her; stend i Urd og glor
gjenom Berg: kann dette vera Inngangen til Trollebotnen?

 -- Nei; snarare er det Inngangen til Valhall. For det
er vent her; linn og blå lyser Himilen inn gjenom Kvelven
frå hi Sida; denne skùme Vegen fører til Ljos.

Inn i Berge kryp då me Småtussane som best me
vinn og vågar, mange av oss då. Fyrst ber det nedyver,
og snart er me på Botnen; der lyfter Gråsteinskvelven
seg yvi oss som ein Trollhimill; bergtekne er
me no. Men snart ber det upp-yvi att; og me kravlar
og kliv, til dess me stend i Opningi på hi Sida. Der
ser me ut yvi eit øy-sprengt sol-glimande Hav som ytst
ute kvitnar saman med Himilen. Herleg er Utsyni; soleis
må Heimen sjå ut for Gudar i Sky. So me er i
Ljosheimen enno.

Nærast ned-under oss ligg ein breid grøn Gard: Torge.
I det 14de Århundrad sat den gamle Torg-Ætti enno på
den Garden; no ser han ut som han var Hagen utanfor
Bergkonge-Borgi. Men her inne hev Torg-Trolle sìti med
Hirdi si og gnaska Kval millom Tennane, og Nise og Elg
og Bjørn, og stundom ein litin Per eller Pål liksom ei
Ræke til Smak på Maten.

Ein Stad der me var i Land sat det ei gamal Kjering
på ein Stein ved Vegen og kvilde; nokre av Ferdalage
gav seg i Drøs med Kjeringi. Eg stod og høyrde på
litegrand; kjære, vene, tenkte eg, hev dei so fint Mål i
Nordland? Bymåle vart reint kvardagslegt mot det. Ikkje

SIDE: 327

mange var dei Ordi som vart bytte; Tid til å kaste burt
hadde me ikkje, veit du. Men enno hugsar eg kor fint
den Nordlandskjeringi tala, og kor det tok meg nettupp
i dei Dagar å høyre eit Par norske Ord millom all den
Rikdom av halvdanskt.

 -- Vêre var vent og Ferdi fin, utanskjers som innanskjers;
sjeldan hender det visst, at Nordlandsdraugar og
Finnetroll held Midsùmarhelg so lengi. Og nye Synir
var stødt å sjå. Trollheimar og Gudeborgir kom og
kvarv; Namn nemndest og byttest; Augo arbeidde med
Sjåglas og Sjårøyrar alt dei vann, og Hovud samla Bilæte
og laga Landkort etter bedste Magt, eller granska
Landkort. Kvile vart det mindre og mindre med. Ein
hadde ikkje Ro til å kvile. Og no tok sjølve Nætane
til å koma burt for oss.

Rikare og meir storlagd vert Utsyni di lenger ein kjem;
meir og meir laut ein vera nøgd berre ein kunde fylgje
med so i Stordragi. Nemne upp det me såg kann lite
nytte. Dei sju Systrane, Breidtind, Kvass-Tind, Tvillingane,
Grytfoten, Ørntuva, Dønna, Svartisen som er 7 Milir
lang og 1 Mil breid, Lofoten og Vesterålen med alt sitt
Vidunder ... Namn er Namn og Skildringar Ord for
den som ikkje hev sétt det. Det er ikkje nok å sjå
det heller, so frå eit Dekk. Det er ei god Hjelp, og eit
Stykke på Veg; men meir skal det til, um ein rett vil
få Tak på det. Folk som kann koma ut i unge År kjem
til å tenkje på dette; eit År i Nordland vil for mange
vera meir verdt enn eit År i Tyskland.

Me fær i det heile sjå å bli heime i Norig no
etterkvart. Norlendingen kjem ikkje so sjeldan søryvi;
Sørlendingen må nord-yvi. Norig er eit mykje større
Land enn me veit; det må ikkje liggje på Rèk lenger.
Me må gjera oss kjende med det og taka det i Bruk.

 -- Det er nord-yvi som elles fram-etter den norske
Strandi: utanfrå ser Lande armare ut enn det er. Men
endå hender det, at me ser både Gardar og Bygdir innetter
Strendane. Og um her er skogsnaudt, -- Lande ser
langtifrå daudt ut. Det grønkar fram-med Strendar og
upp-etter Berg-Sidur, so at eg, som er ifrå Lyngheimen,

SIDE: 328

knapt torde tru mine Augo. Grønt Gras upp-etter Fjelli
alt up til Snøgrensa å kalle for, og det her upp-ikring
Polringen, -- eg stod meir enn ein Gong og berre stirde.
Med Skogplanting og Dyrking skulde ein vel kunna vinne
langt her?

Live i Nordlandshave er ikkje so rikt som det hev
vori; men enno er her ymist for ein Sørlending å sjå.
Ei Nise velte seg i Vatstrømen ret som det var; ein
Hende Gong spruta ein Kval -- ingin stor, Takk have
Svend Foyn -- ; Efugl, Lom, Alke, Gås og annan sjeldsynt
Fugl viste sig rett ofte.

Fiskevær såg me her og der. Dei hev stundom vaksi
seg upp til heile Strandstadir, med Fiskje og med Verksdrift
som dermed heng ihop (Trankoking; Fisketadlaging (Guano)
o. s. f.). Handelsgardar fór me framum ikkje sjeldan;
dei ser velstandsame ut; og mange er gamle. Nordlandshandelen
låg under Bergen mindre eller meir til
langt ut i det 19de Århundrade; no er han i Framgang,
um elles Fiskje i seinare År hev vori mindre å
stole på.

Det er meir Liv her uppe enn Sørlendingen trur.
Bodøy, hovudstaden i Nordlands Amt, er ikkje lite framme;
Lande ikringum er i sterk Framgang, det med. Det gjeng
vel i Nordland som andre Stadir: vert det utrygt med
Fiskje, so slær Folk seg på Jordi. Og den er meir sætande,
um ho no ikkje er so storgjæv som Sjøen kann
vera. No hev dei fengi Jordbruksskule her uppe; kann
den laga seg etter dei nordlandske Vilkåri må han kunna
gjera store Ting.

Mindre hugsamt er det å sjå på den veldige
"Million-Dårekista"
ved Bodøy. Ikkje berre av di ho vart
so meiningslaust dyr; det er i det heile vondt å vìta
at Folke vårt skal trengje so mykje Hjelp av det Slage;
og det trass i alle "Sjælesyrgjarar". Me var inn-um på
Dårekista. Og det såg godt ut med Stelle der so vel
som med Rome, so vidt som me kunde sjå. Med alle
tunge Tankar som vaknar på slike Stadir fær ein vera
glad for at me endeleg hev lært at Galskap er Sjukdom;

storgjæv: storgjevande; "rundhåndet".

SIDE: 329

mykje Tull og mykje fælt hev berre den Kunnskapen
gjort Ende på. Og lenger vinn me vel etterkvart, både
med å hjelpe dei sjuke og med å styrkje Folkehelsa
mot Sjukdomen; til stort Gagn vil det her vera, um
Fanden med sitt Helvite kjem ut or Barneskulen og Kyrkja
ein Gong. Mangt og mykje hev me elles å lære; dei
Granskingane av Heilesjukdomar som lengi hev vori drivne
synest mill. a. vise, at der er Samanheng millom Sinnssjuke
og Lovbrotshùg; den Tanken kunde føre mykje
med seg. På Brotsmannsheimen ("Kriminalasylet") i
Trondhjem, som eg sidan fekk sjå, kom eg innpå same
Spursmåle frå den andre Sida og fekk ei ny Vitring um,
kor lite me enno veit her.

Av dei gamle nordlandske Hovding-sæti er for det meste
Namni att; og i eit Land som hev lègi under Framandfoten
so lengi som vårt er berre det ein stor Ting. Av
gamle Byggverk finst det her og der ei Kyrkje, meir eller
mindre umbygd. Den i Trondenes skal vera svært gamal;
ho er dertil den nørdste Kyrkja i Kristindomen.
Det er i det heile ikkje so reint lite ein kann segja "det
nørdste" um, når ein kjem her upp-etter; Trums er soleis
det nørdste Bispesæte i Verdi. Byen er ikkje eldre enn
frå 1794; han ligg vent, med høge fagre Tindar ikring,
og tek seg godt ut. Han hev både luthersk og katolsk
Kyrkje, Rådhus og Lærdskule, Lærarskule og Museum.
Eit stort og forvitnelegt Museum; serleg rike er Samlingane
frå Dyre- og Fugle- og Fiskelive nordpå; forvitnelege
er like eins Samlingane frå Finnelive. Ein sterk
Framgangsvilje lìver i desse Byane, og elles all Stad der
uppe, der me kom nære nok til å kunna sjå og gjera
oss Meiningar; at Nordland hev ei Framtid kann ein trygt
spå.

Nordlandsfjelli sviv for meg enno, stigande fram og glidande
burt som ein Æventyrdans. Um eg aldri kjem til
Nordland meir: dei vil blåne og lyse for meg so lengi

Båre: Bylgje.

SIDE: 330

eg kann hugse. Høg-Bårur mot Sky; Borgir og Tindar;
Gudeheimar og Trollslott; Hausar og Høgdir brådukkande
or Hav; ender og då ein Serskapnad: eit Berg som ein
høg Sule, som ei Tunge, eit Spir, eit Horn, -- Bilæte
på Bilæte steig, radde seg fram-fyri oss, gleid av til
Sides; seig burt langt atter-ut. Det kom Minningar um
Rundar, Jøtunheimar, Alpir; men i all sin Rikdom er den
nordlandske Fjellheimen alltid seg sjølv. Fram glid og
undan sig, lysande i bergblått, snøkvitt, isgrønt, altid nye
Nordlandsfjell i alltid skiftande Leik; Rad etter Rad, Ring
etter Ring; endelaust med Storsynir. Mange Stadir grønka
det med Gras nedantil og kvitna av Snø ovantil; i Millombrøyti
skifte Grasgrønt og Fonnkvitt som dei kunde
best; det var Kappestrid millom Sùmar og Vinter Midsùmardag.

Det leita på å fylgje med. Men rive seg laus var
rådlaust; ein fylgde og fylgde, til dess det svimra for
ein. Då laut ein gjeva seg stundom; finne Kòte sitt og
krabbe i Køy. Og liggje og ørske med Hovude fullt av
Fjell og Hav til ein somna.

 -- Fyrr me visste av det var me i Trollebotnen. I det
Æventyre, der Soli ikkje gjeng ned, eller gjeng ned og
ikkje stend upp att.

Den fyrste Kvelden som ikkje vart Natt fekk eg ikkje
rett Greide på; det var skyut. Men Dag var det, og
Dag vart det verande, um Klokka aldri so lengi sagde
Natt. Og det kom ei Tid, då den som lagde seg Klokka
eit ikkje so plent kunde vita, um han lagde seg til Natti
eller til ein Middagsblund. Me var utanfor Verdi. Dag
og Natt var avtekne; me var uppe når me kunde og
sov når me sovna; spurde lite um Dags eller Døger
Tid. I Dag og igår, i Morgo og i Kveld; var ikkje slikt
berre Innbillningar? Det einaste som stod noko-so-nær
fast var Matmåli. Åt me Klokka tri, so galdt det for
Ettermiddag. Men um det ikkje likso snart kunde vera
Ettermidnatt? -- Nå; slikt fekk Kokken have Greide på.

Men det vart stridt etterkvart med Dag jamt; det veit eg.
Alltid noko å sjå, og alltid ljost so ein kunde sjå; -- 
når skulde ein då få kvile? Og samle og skipa til

SIDE: 331

Rettes alt det ein såg, so ein fekk Samanheng i det?
 -- Meir og meir stod det fast millom Mann og Mann, at
Nordland er ikkje å taka i ein Jafs; ein fær få med
det ein kann, og lata Resten vera "til ein annan Gong".

Du vil då forstå at me kjende ein Lette, då sistpå
Finnmarki kom, -- med roleg, rimeleg Nattur, med rolege,
rimelege "Næringar". Næringar? Kva det er? Det
er rolege, rimelege Finmarksfjell. Ikkje sers høge eller
merkelege; noko-so-nær som Fjell flest. Og nettupp slike
var det som turvtest no. Det var fleire enn eg, som tok
seg ei god "Natt" den "Dagen".

Då eg kom upp att, midt på Dagen som fyrr, viste
det seg elles, at der enno var eit og anna å fylgje
med i.

Ein litin hyggjeleg Kval spruta her eller der. Og meir
Fugl vart det. Eit Par Gongir kom me jamvel framum
Fugleberg. Der var det Liv! Luft, Hav, Fjell kvitna,
kravla, kvein, av Fugl, svivande, symjande, sitjande Fugl,
Fugl som småsnakka, småskravla, småkvein. So small
Skipskanona; då var det som Berge løyste seg upp i Fugl.
Kom burt i Fugl og Fugleskyir. Og det vart eit Stormvêr
av Fugleskrik. Ei Babels Målville av Fuglemæle.
Men snart skýna Fuglane at det ikkje var Ålvor og slo
seg til Ro att.

Og so galdt det å gjæte på Soli, um me kunde få
Greide på Natt-Vegane hennar. Himilen vilde gjerne
skodde seg so vidt til i Vest um Kvelden, at Soli ikkje
var å sjå; det galdt å fylgje med og agte på Tidi.

Å sjå Soli stå upp i Vest vilde elles for meg ikkje
vera noko rart; på Labråten gjeng Soli upp i Vest kvar
Dag. Men sjå Soli stana; stana og snu; gå same Vegen
attende som ho var komi fram, -- det måtte då
endeleg vera den bakvende Verdi.

Ein klår Kveld kom. Og Soli stana. Stana og ...
stod still. Lengi. Stod der og liksom tenkte seg um.
Skal -- skal ikkje? Tenkte so djupt at ho bleikna;

SIDE: 332

Stråleglansen dovna; dovna so Soli sistpå hekk der yvi
Havrandi mest som ein stor, eldraud Måne, glimande
utan Stråleglans, utan rett Liv ... forunderlegt. Nei;
so visste ho då endeleg kva ho vilde; tok til å "spire",
småstråle; stråla meir og meir; morgon-stråla. Var
sistpå seg sjølv att; tok til so smått å glide ... den
galne Vegen. Men noko vidare Stiging vart det ikkje
på ei Stund. Endelaust smått og jamt gleid ho frametter
den nordlege Himilrandi, heller lågt nede, arbeidde
seg endelaust smått og jamt att-yvi og upp-yvi; vann
seg noko meir upp-yvi smått um Senn; kom meir og
meir aust-yvi og upp-yvi ettersom "Natti" leid; nordanfrå
og etterkvart nordaustfrå nådde ho sistpå fram
til si Middagshøgd. Og so til å glide ned-yvi att, vest
og nordvest, heile Tidi speglande seg i den blåblanke
Sjøen.

Det var underlegt å sjå på dette. Ein skulde skýna
det; og endå var det som eit Mirakel. Soli var Gud og
snudde Heimsskipnaden um.

Men me var glade at me hadde fengi sétt det. Berre
Turist-Jugl var det nok ikkje endå.

 -- Og so ein "Dag", mot "Kvelden", eller KveldMorgningi,
fyrr eg visste Ord av, gleid Nordkapp fram.
Breidt, stødt, fast; større enn eg etter Bilæti hadde tenkt
meg det. Som eit Høg-Altar under den bleike Himilen stod
det der, i ei Ro so høg, at eg trur me tagna alle. Og
stille stod me frametter Dekke som uppstellte til Bøn,
med' Båten skar sin store Boge rundt Nordodden av
Norig.

Fast bygt, med rake Veggir og vid, jamn Høgflate,stig
Nordkapp av Hav, ikkje åtkjømt nokon Stad, fyrr ein kjem
eit godt Stykke inn-yvi på Austsida. Då finn ein ei
To, som er bratt men ikkje veggbratt. Ei ven, grasgrøn,
blomrik To som ein Stige frå Have til Høgdi.

Det leid til "Kvelds". Båtane lagde ut; og Flokk etter
Flokk gjorde me Landgang. Ferdi bugta seg upp-etter
den bratte grøne Bergtói som eit langt gråbrunt Band.
Og Bande tøygdest og tøygdest, til dess det nådde frå
Strandi til Høganlofts Blåningi.

SIDE: 333

Eller Gråningi.

For då me kom der upp, kolna me: yvi Høgdi hadde
ei tett grå Sky lagt seg som ei Skodde. Skulde Utsyni
stengjast no? I same Stundi som me nådde fram? -- 
Det vilde vera leidt, jamvel for oss som hadde sétt
Nattsoli.

Sogur gjekk i Lage um Folk, som hadde vori på Nordkapp
og råka Skodde og Inkje fengi sjå; um Utlendingar
som hadde fari att og fram Gong etter Gong og alltid
råka Skodde eller Regn; um ein Engelskmann, som sistpå
hadde vori hjå ein Sakførar og vilja leggje Sak mot
Staten for dette; -- damn! tri Gongir til Nordkapp og
ingi Midnattsol; slikt kunde aldri vera lovlegt!

Smått um Senn nådde me Høgdi, meir og meir huglause.
I lange Svingar tøygde Stigen seg fram yvi Bergsletta;
Skodda breidde seg kvit og kald. Eg gav meir og
meir upp Voni. Me fekk trøyste oss med det gode me
hadde havt. No var Finnetrolli ute. Eg kjende att "Lagnaden
min"; han hadde sovi nokre Dagar; men no, i
rette Stundi, vakna han. Ja, ja. Fram vilde eg. So
fekk eg heller saksøkje Staten, kannhende.

Men fyrr eg visste Ord av var me ute or Skodda. Fri
og ljos låg Verdi som fyrr. Eit Stykke framfyri oss låg
Nordkapp-bui. Og rett fram, ende ut, liksom i Jamhøgd
med Bergflata, blåna Have. Endelaust ut-yvi mot Vest
og Nord og Nord-aust. Og yvi Have lyste Himilen.
ljos og blå; i Nord og Nordvest kvitskya. Desse Skoddeskyine
kjende me frå fyrr. Men i Kveld såg det ikkje
verst ut; kannhende Soli greidde deim?

Lage samla seg i Flokkar kring Utsalsbui, Kongssteinen,
Keisarsteinen, men mest ikring Utsyns-tramen. Ved den
fann òg mitt Lag seg Rom. So vart eg send inn etter ei
Flaske Vin til "Solskåli". Bui var full av Kauparar og
Handel; men Vin fekk eg, -- Kaiser-Champagne, kann
du vìta; berga meg so ut att med Flaska og nokre Glas.

Me fekk skìpa oss til Rettes. Og Tala tok til.

Soli stridde med Kveldskyine. Glein sistpå fram
gjenom ei Glenne, so me såg ei Strime av ho, -- 
kunde nettupp so vidt segja me såg ho. Talaren dreiv

SIDE: 334

på; alle stirde etter Soli og ingin høyrde etter. So
klinga Orde "Skål", og alle var med. Ikkje uglade
ropa me Hurra; noko Midnattsol hadde me då sétt ifrå
Nordkapp.

Ein gamall vyrdsleg Mann, Doktor Koren, steig fram
og sagde endå nokre Ord. Nokre varme Ord um dette
storfagre Lande, som dertil i desse Dagar hadde reist seg
til heil og full Fridom, og då so mykje meir kunde
vente å sjå oss alle i fast Fylking ikring seg, samla i
Ålvor og fast Vilje um det store som vunni var. Alle
var med i eit nytt, samtonande tri Gongir tri Hurra; og
so kom "Ja vi elsker".

Nordkapp hev høyrt mange fagre Talur. Og sétt
mykje stort og gildt; Kongar og Keisarar og altslag.
Men mange Stundir som denne hev det ikkje havt.
Rimelegt nok; ein "ny Syttande" var i År runnin. Soli
hadde au vunni seg so vidt fram no, at me trygt kunde
segja me såg Midnattsoli.

Eg kjende meg eit Grand åleine i denne Høgtidsstundi:
tenkte på mitt Folk, dette Folke som vart teki
med i 1814 og var med i 1905, endå det same Åre
hadde fengi "Bondeparagrafen" strokin [fotnotemerke] , og endå ein
gamall Tanke nylig var komin fram att i nye Ord: "Bonden
er Fienden!" -- Men eg skaut Tanken frå meg og
sagde til meg sjølv: Stìg for Stìg, smått um senn vinn
Folke sin Heimerett. Og den Dagen kjem, då det
heimslege og det framande veks ihop, so at eitt norskt
Folk råder Norigs Rike. Dermed var eg hugheilt med
på Skåli for den 7de Juni.

No bar det inn-yvi til Aust-Finnmarki.

Finnetrolli sov endå lengi; Midnattsoli fekk me sjå
tvo Gongir til, frå Båten.

Vêr og Mod heldt seg. Fagert var Tilvære vårt;
utan Sut lìvde me i Æveheimen, der Dagen er utan

Fotnote: Er sidan inntekin att. 
(Merknad 1909.)

SIDE: 335

Ende. Ikring halv tridje Månad varer denne Dagen her
på Nordkapphøgdine.

Byane i Finnmarki fekk me etterkvart sjå; dei hev
sitt eigi Lag og lokka meg ikkje lite. Husi er småe
og hyggjelege; torvtekte; Lands Hus; kvar Mann hev
sitt som på ein annan Gard. Men Finnmarksfolke hev
samla seg i mange slike Gardar, so dei skal kunna hjelpast
noko betre åt i det Arbeide det her gjeld um.
Det er Fisking dei driv med helst; Fiskehjellane stend
sjeldan tome. Serleg rike var dei på Vardøy, der eg
trur dei sagde det hekk ein Million Fisk uppe no.

Hammerfest er som me veit den nørdste Byen i
Verdi. Han driv Russe- og Finnehandel, fiskar ved
Svalbard, kokar Tran o. s. fr. Og med Upplysningi
er han komin so langt, at han brukar Rav-Ljos (elektrisk).

På Vardøy legg ein serskilt Merke til Festningen,
Vardøhus, som dei meiner er ifrå Gamletidi, so i
Grunnane då. Framum Dormen, det Fjelle, som er
Møtestaden åt Finne-Trollkjeringane, fer ein inn-yvi
til den siste norske Byen på denne Leidi: Vadsøy;
den ligg ved Varangerfjorden. Mykje Kvæn er det her.
Og fast Eimbåtsferdsle hev Byen med Russland, -- 
næraste Grannen.

Inst i Fjorden, ved Russegrensa, ligg Sud-Varanger;
frå Vadsøy bar det dit med oss. Upp den breide
Passvik-elvi siglde me so langt som komande var; sidan
fekk me Ro-skjuss. Det var Kvænar som rodde; dei
tala norskt provinsdanskt, -- det Måle som me "fornorskar"
Finnane med, veit du. Seg imillom tala dei
kvænskt; det klinga betre.

Då Elvi vart so ugreid og strid, at Ro-skjuss ikkje
heller dugde, tok me til Fots; det bar uppetter på Vestsida
av Elvi. Det er Småskog her. Noko lenger inn
i Lande er han ikkje so små heller; i Trums Amt og
uppetter er det ikkje lite -- og ikkje liten -- Skog.

Til Boris Gleb var det me stemnde. Der hev Russen
fast Fot på den norske Sida av Elvi; det hev nok
ikkje sjølve den svenske Utanriksministaren kunna hindre.
Men so hadde det russiske Krave ein sterk Grunn òg,

SIDE: 336

ja ein religiøs Grunn: det var i eldre Tidir sett upp eit
russisk Kapel her, som var so heilagt at det ikkje lét seg
flytja. Og Lutherdom tolde dette Kapelle ikkje nærare
innpå seg enn ei norsk Mil; dermed laut Russen hava
denne norske Rutemili. Og so er der frå gamalt eit
godt Laksefiske i Elvi her; det hev vel Russen ikkje
heller havt noko imot. Og kven veit kva ei Mil
Land i den norske Finnmarki elles kann bli god til for
det heilage Russland? -- 

 -- I Boris Gleb held ein Pope Messe for Finnen når
det fell seg so. Og ikkje minst messer han for Turistane,
som legg etter seg ein Skilling både i Kapelle og i
Popegarden, der dei fær russisk Te. For oss heldt Popen
tvo Messur, av di me var so mange og kom i fleire
Sendingar. Kva Mål han messa på kunde ikkje eg
greide; det einaste eg veit er, at det ikkje var det eg
meinte det skulde vera: græskt. Uskýnande var det i
alle Tilfelle; men etter gamalt skal Kyrkjemåle helst
vera det. Då trur Folke so mykje tryggare.

På Attvegen var me inn-um den storfagre Lyngenfjord;
der såg me Finnar med ei Reinsdrift. Denne
Drifti var ikkje stor; og Reinane var helst skrale; Hulda
og eg hev sétt mykje gildare Reindriftir ved Savalen.
Desse Finnane her lìver nok mest av Småhandel;
Turistane plar kaupe ymist Horn- og Skinnarbeid av
deim til "Minne frå Finnmarki"; det gjorde då me
au. Dei sjølve bur i Jord-Gammur; dei er små som
all Finn; og dei var ikkje nyvaska. Tala med deim
var rådlaust; norskt kunde dei ikkje, og av "Kulturmåle"
hadde dei berre lært nokre Talord, umframt
"Krone" og "Øre" og dilikt.

Sistpå var me inn-um i Narvik. Derifrå gjorde me
ei Ferd med den nye Jønnvegen til "Rigsgrænsen"; -- 
Banegarden heiter so.

Narvik hev store Byggverk og Vegverk til Framdrift
og Utførsle av Malm frå dei store Jønnverki i svensk
Lappland. Sermerkeleg er Bana, som gjenom Berg og
yvi Dal -- på Norskesida då visst -- fører Malm frå
dei svenske Verki til denne Hamni her i Norig. Tie

SIDE: 337

lange Holgangar (Tunnelar) talde eg der; Lengdi på
deim er frå 115 til 590 Meter. Og so er der
Skjeringar og Bruir, store og mindre, og svære, stygge,
yvibygde Stup; det er so ein fæler, når ein rullar av
Stad i maklege Vognir her gjenom villaste Trollebotnen.

Men ein kjenner med seg, at av alle Troll er Mannen
det sterkaste. Ja ein skýnar, at han er meir enn Troll,
og trur, at han ein Gong må vekse Trolle av seg. Når
ein flyg i Veg som her gjenom Berg og Luft, då er
det so ein med Augo ser, at Ånd er den største
Stormagt.

Med friske Vonir drog eg ut or Trollebotnen. Mannen
som brøyter seg Veg gjenom Berg og fær Byar til å
vekse upp av Stein, han må au kunna vinne seg
igjenom sine eigne Berg og få Liv i sin eigin Stein;
og Trollebotnane sine vil han dyrke upp til Heimar for
Fridom og Ånd, Mannaheimar der Villskap ikkje fær
Rom, og der Urett og Vald gjeng i Stein for Soli.

EIN TRISKILLING

I.

    Soga som eg no vil fortelja, kjem til å krinsa um ein triskilling. Men skulde nokon finna at soga vert for lang etter ein krins so vesal so fær han hugsa, at um triskillingen var liten, so var han då rund; og i slik ei runde kann snåpaste foten springa lenge fyrr han stend skorfast. 
    På lag ein halv fjordungs veg frå heimen min ligg det ein gard dei kallar Vindheim; der hev det vore skysskifte mange manneminne nedigjenom. Garden er vidgjeten nok, skulde eg tru - som no inkje under er; for utsyn so villt og stort som der kann snaudt nok annan bustad i Norig bjoda maken til. - Dei hev bygt eit stort, grust hotel der, no - uppe på haugen der potet-åkeren hennar Lars- Brita låg i gamle dagar. 
    Det er - lat meg sjå - tjuge år sidan; for no er eg ni og tjuge, og den tid var eg berre godt og vel dei ni. 
    So var det då ein dagen fram på sumaren eg hugsar ikkje tidi næmare, og det kann no og vera det same. Visst er det, det var blenkjande  solskin, steikjande heitt i veret og so turt i vegen, at den gråbrune dumba stod høgt etter kvar kjerra som køyrde. 
    Burte på Vindheim hadde folk det annsamt den dagen. Jau, for det var kome eit heilt fylgje med storfantar og fentor - kvar dei no var ifrå - som skulde hava fire, fem hestar og kjerror i skyts. 
    - Og der for dei og flaug alle desse, taut og buldra og skreik, so det snaudt nok til manne-mål var høyrande, dragsa og drog på kistor og byltar og alt det som til kunde vera. Han gamle Ola Vindheim sprang med sine krokute kne i sylvspente skinnbroki kring millom deim, greidde og rettleidde alt han vann. - Medan dei tvo einaste som i denne kavande mylska enno såg ut til å kunna taka verdi nokolunde med tol, var granneguten og jamaldringen min, han Sjur-Ola, og so eg sjølv; og eg heiter no Per, eg. 
    Eg var lett um hjarta og lett på foten den tid, som inkje under var; eg 
hadde inkjevetta å syta fyre. Skjorta og den vesle skinnbroki med boti på høgre kneet var alle dei plaggi eg på kroppen hadde, so det skulde just ikkje tyngja so stort det heller.

    Han Sjur-Ola er no longe faren til Amerika han, ja. Han var ikkje meir enn attan år dengong han gifte seg og strauk av garde. Vårherre må vita um han enno liver og hugsar meg. - Han var den beste venen min i denne verdi. So gode vener var me endå til, at alt det me hadde åtte me ihop, var tvo um det. Og eg skal tru det var ikkje so reint lite me åtte heller; uppe i urdi rudde me oss den eine glupe garden etter den andre, og hus og  hyttor bygde og grov me oss både her og der burtetter. Kyr og geiter dreiv me drift etter drift  heim av frå elvgranden; der var det nøgdi av fine kusle-steinar; og hestar stod me heller ikkje i beit for - deim spikka me sjølve. - Dei eldre gutarne, vissa han Salamon Røysi, hadde tidt og trått freista gjera ugreida millom oss so me kunde koma til å slåst; men jamenn vart det liti lika for umaken dei der fekk! At me tvo kunde vera anna enn gode bussar, det sveiv oss visst aldri korgje. 
    No ja, som me då stend der med handi i broklumma og bisnar burte i tunet på Vindheim, han Sjur-Ola og eg, der veit me kje ordet av fyrr det kjem ei stormannsgjenta trippande beint bust innpå og gjev seg til å prata. Eg minnest henne enno so ljos livande; ung var ho og bleik var ho, smal um midja som du skulde set ein kvefs, og so med eit heilt røyve av svart krullut hår kring hovudet. 
    Men inkje ordet til svar fekk ho, og det av den gode grunnen at me ikkje forstod eit einaste mukket ho sa. Han Ola såg på meg, og eg såg på honom; so stakk eg sleikjefingren i munnen, og so gjorde han det same; og der stod me. 
    Det kann no endå råka den skripnaste det, å kjenna seg klumsa når han stend framfyre ei ung væn gjenta; og visst er det, at eg ofte sidan på mi livsferd når tilhøvet var det same, heldt på fara plent like eins åt. 
    Nei, kor ho då log! - og fine kvite tenner hadde ho, det såg eg -. Tok ho so til å svalla på nytt lag, peika og gjorde minor alt det ho berre vann hitta på. Og so skyna me då seint um  sidan at det nok var meiningi me skulde stad leita uppatt eitkvart ho måtte ha mist på vegen uppyver. -Jau, det var me viljuge til på timen. Og burtetter la me so dumba rauk um dei berre solbrende leggjerne våre. 
    Like ved Vindheim svingar postvegen kring ein stor rund haug, medan ein snarveg sting tvert yver. Dit fram var me komne då me høyrde det ropa attum oss: ”Benveien! Benveien!” 
    Benveien? - kva var det for noko? 
    Jau, det måtte vel vera det same som ”beine vegen” det, meinte han Sjur-01a, og tok foten fat å nyo. 
    Men kor det so bar til, anten no eg var litevetta meir mål-gløgg, eller ein ande kviskra meg noko i øyra, nok er det, augneblinken etter for eg kilande snarvegen upp. Og der, øvst på haugen, kom eg frampå ein fin klut eller noko sovore, som eg straks skyna var det eg skulde hava tak i. 
    Den som vart fegen var eg! 
    So attende i tanande spranget. 
    Gjenta ho vart no so blid som ei smørøskja ho, måvita, då ho fekk kluten sin att, klappa den raude runde kinni mi med den fine kvite handa si, og 
sa at eg var ”en sød rask lille dreng”, - det einaste av pratet hennar eg med naudi forstod. 
    Og so var det då at ho i finningsløn gav meg triskillingen. 
    De må no ikkje tru det berre var ein slik ein som triskillingar var det flestalle. Sjølv hadde eg aldri i mine dagar maken set, og han gamle Ola Vindheim og sønerne hans, han Knut og han Jens, sa for seg det same, endå so mangfelde skillingar som no dei fekk fat i av folk som etter vegen reiste og rak. 
    Eg ser honom enno den dagen i dag so klårt framfyre meg slik som han låg der i handi mi og gleim i solskinet, so blank, so glitrande blank. På den eine sida stod der ei løva med ei øks i labbarne, og beint uppyver var der ei rosa som dei sa meg var kongen si eigi kruna. Men på den andre sida stod der eit stort 3-tal, som var so framifrå spøkje lage, at ikkje fyrr var skillingen snudd halvt rundt fyrr 3-talet vart til ein ”E", på lag maken til dei han gamle Lars, skulemeisteren, skreiv. - Det varde lenge fyrr eg kom etter at det same nok let seg gjera med andre 3-tal og. 
    Jau, her var just brigde med mynti i dei dagar, det seinste framfyre at me fekk krunor og øyre, og no var det fyrste gongen me der i bygdi fekk dei nye sylvskillingarne å sjå. Kann henda var dette frå fyrst mykje grunnen til den brennande elsken eg la på den triskillingen. 
    - No, so kom då han Sjur-Ola, han og ein gong, attende. Litevetta flat um nosi var han, etter di han inkjenoko hadde funne; men då han so fekk høyra og sjå kor mykje heppnare eg hadde vore, jau då vart det gleda på guten. 
    Det stakk meg i hjarta, og eg kjende som ein tung stein siga meg inn på bringa; - for eg kunde berre altfor vel skyna han trudde det var noko sjølvsagt noko at triskillingen og var med i sameiga. 
    lkkje den ting på Guds grøne jord tottest eg vita meg som, eg ikkje gjerne var halvt med honom um, - når berre, berre eg fekk eiga denne eine for meg sjølv. Og endeleg so tok eg, bakkande og stamande, til å orda ut um at eg laut hava han åleine. Men på det øyra vilde ikkje han Sjur-Ola høyra - ikkje so å forstå at me skulde byta sund og so skifta, - var det likt seg! -nei, men me kunde hava han kvar sin dag, vel? eller kvar si vika? - eller og gøyma han einkvar staden der me båe tvo kunde ganga sjå han so ofte me hadde hug? 
    Eg veit eg gjorde kva eg kunde, eg, til å få han Ola på andre tankar; ei gamall massingslira og ein avbroten lummekniv - tvo av dei dyraste eigneluterne våre - baud eg honom hava fritt for meg. Men meiner du det bata det heller - han stod stød på sitt det same, han. 
    ”Ja, men du veit då det, vesle Ola, at det var eg som fekk han." 
    Fekk han? - ja, berre han og hadde kome på dette med den fille ”benveien", kunde alltid han vore like so nær som eg; so skillingen var ikkje meir min enn hans, meinte han. 
    So tok det eine ordet det andre, då. 
    Og stutt er å segja, at ein augneblink etter hende det utrulege: me fauk i toppen på kvarandre og slost so beistende illsinna som berre dei beste bussarne kann det når fyrst det bryt laust deim imillom. 
    Noko sovore som ei lumma fanst ikkje på min syndige kropp; so eg var truga lata munnen gøyma triskillingen då eg skyna der vart anna bruk for nevarne. 
    Du og du so me nappast! - Hårfillorne berre fauk burtetter. Eg fæler at han var vel so evlug han; men so var eg mykje meir spretten, eg. Best som då dette stod på, der var eg eldende snåp setja til slå krok; og der låg me båe tvo, han under og eg uppå. Men fekk han so ikkje tak med tennerne i eine armen min, meiner du, og beit i so det var som skar det meg tvert igjenom. Eg var like ved skulde setja i å gaula, men hugsa på at då vilde skillingen strjuka sin veg med same. Beit eg so tennerne ihop, sette honom tumetottarne attum øyro og klemde til alt det eg orka. -Og det muna; han slepte taket og sette i ei forfælande beljing. Eg upp og av garde, og han etter; gret gjorde han, banna, truga og grytte stein; men i laup var det honom uråd nå meg. 
    Burte i Vindheims-hagen torde eg endeleg stogga og anda ut. Blodet tok smått um senn til å kolna, armen sveid so brennande ilt, og eg kjende ein diger klump veksa fram i halsen min, når eg hugsa at no var eg og han Sjur-Ola ikkje vener lenger. Men kor som var, triskillingen hadde eg berga; og so fekk det andre vera som det kunde. 
    Eg kann her med same segja ifrå, at med han Sjur-Ola og meg greidde det seg att vonom fyrr; endå eg fæler venskapen vår etter den dagen aldri var so fulltrygg. 
    Jau, eg var då endeleg heime att. - Og der vart bisning på skillingen, skulde eg tru! Taka i han var det med naudi nokon fekk; men synte han fram gjorde eg, snudde og vende han på alle leider framfyre augo deira. - Nei, so det var slik dei nye pengarne såg ut. -Og byrg var eg! 
    Han Ola, lausekaren, vilde plent kjøpa han av meg - han var no jamt so snak, han, etter alt som berre det var noko serlaga ved. - Fyrst baud han meg tvo skilling, gnikaren! so tri, og sidan endå fire. Men eg er viss på eg vilde ha sputta etter handel, um han so hadde bode meg alle dei svarte koparpengarne han gøymde i den store låspungen sin.

II

Den sumaren skulde bispen koma og halda visitas der i prestegjeldet. Og då skulde der møtast på kyrkjegolvet og gjerast greida for kva både kulemeisterar og born kunde. 
    So ei stund etter eg var heimattkomen den dagen der kjem han gamle Lars, skulemeisteren, stigande inn i stova med vesle raudmåla skrinet sitt i eine handi. -For me skulde hava skule ei vikes, tid til å friska uppatt fyrr bispen kom. - Skulen var på umgang den tid, og no skulde han haldast der i huset hjå oss. 
    - Han gamle Lars, skulemeisteren, ja! - eg lyt fortelja litevetta um honom. Det var mykje til kar, det. Sine gode tri alner høg var han, endå han longe var yver dei sytti åri. Han var heller tunn og skrinn av vokster, hadde eit reinskore andlit der tvo utifrå klåre og milde augo lyste upp framigjenom dei store runde sylvgjerde brilleglasi; og make til røyst som hans, so traust og blid og god samstundes, hev eg enno snaudt nok høyrt. Ei serlaga gåva hadde han til å taka livet med tol, bude i sorg og gleda. Men so var det då heller ikkje korkje vitet eller lærdomen som vanta, trur eg! Dei vilde vita han kunde bibelen utanboks frå perm til perm; - so ikkje presten sjølv jamvel turvte koma der kjøpa såpa! - Han vilde gjerne supa litevetta når det råka vera tilhøve; men fyrst han fekk noko i hovudet vart han no so makelaust lentug, då, at han fekk det til å vera berre moro og logje alt ihop. - Det var gode halvhundrad år no sidan han tok til å vera skulemeister og klokkar; so flestalle der i bygdi hadde vore skuleborni hans. Og heldt utav han gjorde dei kvar han kom; det vart høgtid i huset når han gamle Lars, skulemeisteren, synte seg i døri. 
    Eg for meg var no so reint framifrå gode venen hans, eg. Når skulen var heime hjå oss, var det ikkje råd for anna enn at me skulde liggja i same sengi um natti me tvo. Og so forviten og snak etter alt han kunde forteIja var eg, at endå so svevnkjær eg var elles um kveldarne kunde eg liggja ljos vaken lyda etter til langt frampå, når han låg røykte på pipa si og svalla og svalla. Og ikkje min eigen far jamvel hadde eg so hugheil ei tru til som til han Lars. 
    - Ja, so kom då kvelden - men samstundes og ei ny møda; for no stod det um inkje mindre enn eit gøymsle der eg ottelaust torde lata triskillingen vera natti yver. 
    Fyrst la eg han i ei liti øskja som eg sette burt i kråskåpet, innanfyre den store blome-måla lummeflaska hans far, - for eg visste at nokon kvar der i huset tok seg vare koma næmare enn dei turvte innåt henne. - Nei, so dugde ikkje det! Kleiv eg upp på kleve-loftet, sette han i ei veggjesprunga inst i myrke kråi attum peispipa. Å nei! - det varde ikkje lenge fyrr eg atter tok han til meg. - Men eg skynar ikkje kor det bar til at eg sidan fann på balla han vel inn i ei filla, som eg so gøymde i tåi på ein gamall sko ute i gangen. Endå truleg må eg vel ha tenkt, at seinast vilde nokon finna på leita der. 
    -Jau, so la me oss då. - Skulemeisteren var sagte trøytt, for han sovna med same, han. 
    Men for fyrste gongen i livet heldt umsuti for dei ting som høyrer denne verdi til, augo mine opne; - eg låg tenkte på triskillingen. Det rann meg i minne ein lang fæl fant med ein stor sekk på ryggen som hadde vore der um dagen, og som nok kunde vera truande til noko av kvart. Kva han var god til å nasa upp, og kvar han no heldt til - det kunde ingen vita! - So tok hunden og katten på å slåst ute i gangen, og halda eit syndeleven med alt som der laust låg. - 
Eg stod ikkje i det lenger, eg taut upp og ut. - Skillingen fann eg let berga der eg hadde lagt han; men til å vera heiltupp trygg tok eg han med inn og under hovudputa. -- Og so endeleg sovna eg. - Det var langt fram på dag då eg vakna morgonen etter; - skulemeisteren var alt upprisen han. -Fyrste tanken min gjekk til triskillingen; og hovudputa upp. - - - Kva? - - - kva slag? - - - han var der ikkje?! - - - Eg kjende som hjarta mitt stoppa og so hamra laust att som skulde bringa sprikka, medan kaldt og heitt gjekk i elingar nedyver meg. - Og tru no nokon kann gissa kva ein djevel so kom og mulla meg i øyra? - jau, ikkje noko korkje galnare eller vitugare enn at skulemeisteren var tjuv. 
    Eg skunda meg straks syna freistaren vintervegen; men han var ikkje bljug, han kom att han. Fekk han meg so til å trætta med seg, finna fram alle dei grunnar imot som eg berre var kar hitta på. - Men då varde det heller ikkje lenge fyrr han heiltupp hadde meg i lumma si. Det var ikkje å beda for anna, skulemeisteren laut og laut vera tjuven. - For - kvar hinn! - kunde elles skillingen vera stadkomen? - Og kvifor var han just i dag so tidleg 
uppe, gamlingen? -han var no ikkje van vera morgonfugI, visste, eg. Huhu, so det var grusjelegt! Eg hadde enno aldri kjent kor ilt duld styggetru kann gnaga; og no var det endå-til min eigen kjære gamle skulemeister som den vonde i løyndetanken beit seg tak i. 
     - Eg var no so ung eg enno at eg ikkje for den skuld turvte møta for 
bispen; men dei hadde skipa det so at eg likevel skulde. 
    Fram på dagen vart det skule, og det var ute i nystova. 
    Stillvore og trufast gjorde skulemeisteren fyrst ei liti bøn; endå eg totte han kremta seg fyrr han tok til, meir enn han var van. So song me eit salmevers; - og eg var kje viss um då at han ikkje skolv noko underleg i målet. Sidan tok me fat på katekisma. 
    - - - ”Kann du, Sjur Hagen, lesa meg det syvende bud?" råka skulemeisteren til å spyrja.  - Det for igjenom meg, og eg kjende kor eg  raudna heilt upp i øyro då eg endeleg tok meg  ihop og såg honom inn i andlitet. - Tru ikkje  samvitet no skulde slå han? - Nei, det var ikkje  noko merkande til dess, ikkje; dei klåre augo hans  skein meg imøte igjenom brilleglasi so rolege og blidlege som nokosinne.  Var det råd at eg likevel tok i miss? - å tøv! - for korleis so, etter som heile tilhøvet var ? - - - Men du, å du so uppjagd og slog den karen måtte vera!
    ”Nu, Sjur ?  nu?  Hev du reint gløymt din katikismus, no? - - - Lat høyra, kann henda du, vesle Per, kunde gjera skam av honom, endå so stor og lang han er." - Men det var meg plent uråd få so mykje som eit einaste mukket fram or munnen. - - - ”Det syvende bud, Per?  det syvende bud? - - Du - - skal no då? - - du skal –” 
    ”Du skal ikkje stela!" braut det utor meg medan eg tok til å bivra yver heile kroppen. – ”Det var rigtig, ja! Du skal ikkje stela ! - - du skal ikke sjele, ikke - stjele - - sådan er det, ja. 
    - - - Er du kje frisk, vesle Per?" sa han. - Nei eg - - hadde litevetta vondt i hovudet. 
    - Ja, so skulde eg hava lov ganga ut, då. 
    Men meiner du eg var god til å vera lang stundi ute heller! Det var som noko drog og drog meg tilbake; og snart sat eg inne på benken att. Eg passa sidan um dagen trutt på å halda meg der skulemeisteren var. 
    Men kvar kunde han vel - gamle tjonet! ha gøymt den stolne skillingen? - Det var dette eg gruna på. 
    Fram ved middagsleite kom det ein kramkar reikande. Skulemeisteren kjøpte ein blyant han, og den som hadde augo med seg då han tok upp gamle skinnpungen sin og skulde betala, det var eg det. Men då han riste pengarne ut i handi si var det vandelaust sjå, at der var triskillingen ikkje imillom. 
    So burte i skrinet hans då! upp i lædiken ! Den som no berre kunde få tak i lykelen ! - Han gjekk allstødt klædd i ein sid blå frakk, gjorde skulerneisteren, og eg visste frå fyrr at han pla hava den lykelen i ei liti baklumma utanpå eine flaket; det var endå klaff med ein knapp i nedyver. 
    Jau, då han so sat fekk seg nonsmaten sin og me tvo var åleine inne, der vart eg stird at frakken hans hekk so framifrå lagleg ned attanfyre benken. 
    Det saud meg fyre øyro, det slo trummeslag i brjostet, og eg kjende som nykte og stakk det meg i fingertupparne. - Det fekk ikkje hjelpa, eg laut freista! 
    Gjekk eg der då att og fram, sulla og tralla og lest som inkjevelta, krabba på golvet med leikorne mine, -til eg smått um senn var komen stad, dit eg vilde. -Men ja menn kipte eg bude ein og tvo gongjer handi til meg att, som hadde eg brent meg på den lumma. - Endeleg so var då knappen løyst; - - stilt - stilt med tvo fingrar nedi, - - - og der kjerm litle lykelen upp og er gøymd i knytteneven min, - utan at skulemeisteren hadde merka dusti. - - At han då ikkje kunde eingong få ete ifrå seg ! - nei, å nei, so eg stunda! Eg talde bitarne i han, og dei vart mange, og syrgjeleg seint gjekk det. - So var han seint og sidan reidug då. Men so var det denne fille pipa! han bles, og han kara at, han kara ut,- og han bles so eg trudde det aldri skulde få ende. Eg heldt ikkje ut å sjå på lenger, eg skunda meg på døri. 
    Jau, der kom han ruslande, og tok vegen burtetter Grindateigen. Eg inn, lykelen fram og i låsen; skunda meg skulde eg, og skolv gjorde eg so handi mi dilla. Men meiner du so det var råd få den fillelåsen upp! -Låg der ein liten kjepp; den stakk eg inn i lykelauga og vreid til. ”Knakk!" - der sat lykelen fast. - No fyrst vart eg rædd so det muna, reiv og sleit i lykelen gjorde eg alt det eg evla; men han sat som var han skruva, han. - - . Tig no! - der høyrde eg nokon ute i gangen; og den som so tok foten til vara, det var eg. 
    Ei stund etter kom skulemeisteren tilbake, hadde ærend ned i skrinet sitt, - og kom so etter at lykelen sat i låsen, pinnande fast. Og der vart eit leven! det var som heile garden kom til å stå på ende då det vart spurt at nokon hadde vore i kast med skulemeisteren sitt skrin. Dei. tok meg og fyre seg; - eg! var det likt seg! og sidan eg aldri var van ljuga slapp eg med sovore. 
    Slutten vart at han vesle Jens Røysi, son til eine busmannen vår, fekk skuldi. - Far hans stod slo på ein teig straks nedan husi, og han Jens og ho Anna, syster hans, var jamt vane vera med, dei tvo, når foreldri var i arbeid hjå oss; for der vanka gjerne einkvar godbiten då. 
    Det hjelpte ikkje alt det vesalle gutungen la skuldi frå seg og tuta og gret so hjarteleg ilt. Ho Kari, sumargjenta, kunde segja ifrå ho hadde set han ganga lurra for seg sjølv inne i huset for ei stund sidan; og so var det no dette, at han var av tjuveslag og, måvita. - Jau, der kjem faren sendande; for ho Anna hadde sprunge stad sagt det, ho. - Å du, å du for lyvjing og gauling! Han hadde sagte slege stakaren reint helselaus, hadde ikkje skulemeisteren lagt seg imillom. ”For fyrr vil eg sjå han liggja daud på flekken framfyre meg, fyrr han skal enda i gråtrøya som morfar hans gjorde!" skreik han. 
    Eg kjende ei pina der eg stod so det var som brann det under føterne mine. Han vesle Jens, armingen - eg visste ikkje alt det gode, eg vilde gjera honom, no etterpå; eg stakk til honom sukkerbitar og leikor, og freista trøysta honom alt det eg vann. Men då han tusla heimatt kunde eg endå lang veg attende høyra kor hjartevondt han hiksta og gret der han gjekk. 
    - Medan dette stod på var ho Olina, tenestgjenta, inne i nystova og reidde upp sengi; ja menn låg so triskillingen der på sengjetilet. - Glad vart eg, det skal vera visst! 
    Men samstundes vart og samvitet vake, so det forslo. Eg hadde no elles ikkje for vis vera so beinkesam just; men det var reint umfram som eg den kvelden stod på nåler for gamle skulemeisteren. Pipa laut han lata meg blåsa ut, stappa og kveikja alt i eitt, so eg på seinsten heldt på brjota meg av all den tobakssmaken. - Og blekkhuset hans - ein ervelut etter gamle provsten Koren - tigga eg meg lov til å reinska. Annsam som eg var slepte eg no det ned so det rauk i bitar. Men det var då likevel alt saman so utifrå vel meint. 
 

III

Eg kjem no i soga mi til den bolken um kjærleiken; for desse kvinnfolki lyt no gjerne vera med i alt her i denne verdi. 
    Jau, det var just på denne tidi at hugen min fyrste gongen stod i loge for ei gjenta si skuld. Eg kunde gjerne fortelja at sovore aldri sidan hev hendt meg; men folk er no jamt so kloke dei, måvita, og eg føler dei ikkje vilde tru meg kor som er, og då var det liten mun, - so eg vil heller lata det vera. 
    Eg hev tidt og trått både høyrt og lese at kvinna er det glupaste skaparen hev laga. - Og dette kann gjerne so vera. - Visst er det, at noko so fint og i alle luter framifrå som ho vesle Eli Lunde kunde eg ikkje for augo mine sjå den gongen. Ho var på lag eit år yngre  ho enn eg, og det var i skulen vinteren framfyreåt at ho fekk so fast eit feste i hjarta mitt. 
    Eg hugsar henne vissa som ho ein morgon kom inn i skulestova ho og systeri. Kaldt i veret var det, og innefugga var ho so snaudt nok nasetippen var sjåande. Men då ho so fekk løyst av seg den store grå-rutute hovudduken og stod der blenkjande med sitt smørgule hår, rundlagd og raud i kjakarne som eit eple, lumsig og god, men endå so sprettande hortig i gule skinntrøya si med kvite ullfalden nedantil, og med stutte, blåe stakken sprikjande kring leggjerne, som i høgraude sokkar stakk upp or dei tvo halvstyvlarne, - ja, då var eg seld med same! Frå den stundi stod det naglfast i hugen min, at ho og ingi onnor skulde vera gjenta mi. 
    Eg kunde ikkje anna, eg laut hava ein å fortelja det til; og det sa seg då sjølv at det vart han Sjur-Ola. 
    ”Ja, so kunde eg taka henne Åsa, eg,” sa han; det var systeri det. 
    Ja, det måtte han meir enn gjerne; og me tvo verbrørne gav då kvarandre handi på dette, ålvorsleg og stødleg som dei vaksnaste karar. 
    Eg hadde høgtid eg når eg kunde vera der ho Eli var; det vart som sundag med sol um sumaren berre eg såg henne. Var andre i laget med, vart det med naudi eg fekk målet upp for blygsla; men høvde det so me var for sjølve oss, då kann det vel henda der var liv både i prat og leik ! Vera henne hjelpen og beinkesam, bera tina hennar, brøyta veg igjenom snøskavlarne når me gjekk i skulen saman, det var min største hugnad. Var det noko ho bad meg um - og det var ho ikkje bljug for -, var det sjeldan eller aldri eg vann segja nei. Ho skyna nok berre altfor vel, trollet, at eg lika henne serlaga. Og som ho kunde finna på pina meg når det fyrst sveiv henne! Det var soleis ein dagen fram på våren at lensmanns-sonen, han Knut, var burte på Lunde i fylgje med far sin; og eg var der og. Me var jamaldringar, eg og han Knut. - Jau, so var ho so stor på det då at ho ikkje lest sjå til den sida der eg var eingong, berre gjekk dragsa med honom, skulde syna både dette og dette; det såg endå ut som eg snaudt nok skulde hava lov vera med, eg. På seinsten vart eg so arg at eg egla meg i basketak med han Knut og smurde han dugeleg upp. So vart det på timen eg då som var henne den likaste. 
    Og eg drøymde og drøymde - vakne draumar um henne og meg, og meg og henne. Tidaste var det ein kjelke med vengjer me hadde oss; ho sat framanfyre og eg bakpå, og so fauk me stad vida yver fjell og hav, både til Island, Amerika og Nordpolen, og der slumpa me inn i alle dei hendingar som til kunde vera og vel so det. 
    Høvde det seg når me var ute leika at nokon gjorde henne meinka i eitkvart, so ja menn var eg reidug på flekken, eg og! Mangt eit blått auga fekk eg for hennar skuld, og likso mange gav eg. Um det endå var større og sterkare gutar, so råka det gjerne dei likevel fekk smurning; for han Sjur-Ola var jamnaste til stades, og det ikkje ein evla, det kunde tvo. - - - No, då so sundagen kom og eg vel hadde fenge bisken og flitt meg, la eg i veg burtetter til Lunde, skulde syna 
henne Eli triskillingen. 
    Eg råka henne nedan løda, der heldt ho og systeri på spela tolvstein. Og ho totte no det, at skillingen den var reint makelaus gild. Um ho ikkje måtte få lov halda han i handi? - - Jau - - ho fekk vel det. Stod ho då der fikla og fingra med han, nidglante han på alle leider. 
    ”Du, vesle Per” sa ho, smeikjande blid som ein rjomekling. 
    ”Ja?" 
    ”Du kunde gjerne gjeva meg denne skillingen, du.” 
    - - - Det var som kjende eg ei rennelykkja snora halsen min ihop. Ho såg nok eg ikkje var so reidug som eg pla til å dansa etter som ho spela; - og der visste eg ikkje ordet av fyrr ho for piltande stad  uppyver.  Kjørleiken eller triskillingen! Og triskillingen vann. Etter henne kila eg og greip henne; remja seg og skreik gjorde ho, beit meg og i eine fingeren so blodet tippa; men det hjelpte ikkje, eg vreid handi hennar upp og tok skillingen til meg att. 
    Endå ja menn var eg likevel tung um hjarta, då eg sidan for labbande på heimveg.

    Men frå no vart triskillingen meg kjærare enn nokosinne; eg visste kva han hadde kosta meg. For å vera so trygg det berre var råd sauma eg han fast under ei bot til brok-liningi, men laut fleire gongjer um dagen spretta uppatt og sjå um han var der.

IV

Gjekk det eit par dagar i skulen att. Nettupp som me so ein eftan vart fri, kom han vesle Hans Lundehaugen, skulde sør til kræmaren kjøpa tobak åt far sin. 
    ”Du var gjerne kar kjøpa meg og ein rull, du?” sa han far. 
    Ja, han var då det. 
    Men som no han far tok pungen sin fram talde etter, hadde han ikkje nok småpengar. 
    ”Hev du Per å låna meg so lenge?” spurde han; for eg pla jamnan tena meg einkvar skillingen med å seIja bær. 
    Nei, det høvde seg, eg hadde kje solaga no.

    Ho Olina og eg, me tvo var som tidaste ikkje plent dei beste bussarne, og passa gjerne på gjera kvarandre all den småmeinka me kunde. Um eg ikkje hadde ? meinte ho; enn den gruse triskillingen då som eg gjekk med i brok-liningi? 
    ”So berre hit med han!” tok han far frami; der vart snart nøgdi av sovorne no, let han. 
    Eg forstod det peika ein galen veg dette, og tok so smått på halda meg burtåt døri. Men han far skyna for vel kva eg hadde i tankar, og gripen vart eg just som eg alt stod på spranget.  Eg veit eg skreik som var ein kniv stungen meg i kroppen. Kva meir eg gjorde kann no vera det same; men visst er det, han slepte meg att, og det snøgt. 
    Eg ut, og uppetter den store urdi so fort føterne berre vann bera meg. 
Straks ovan garden er der ein hardla høg bratt hamar; men fremst framme på floget stend det her ei stor bjørk, som tøygjer seg like ut yver djupni, greinut og breid. Dit upp på hamaren for eg og kleiv ut i bjørki, eit vågespel eg hadde freista nokre gongjer fyrr, men som nok både den eine og den hin der på garden skulde lata vera gjera meg etter. 
    Sat eg so der millom himmel og jord medan dei heite harm-tåror brann meg på kjakarne, og såg ned yver verdi som ho låg breidde seg under meg, so urettvis og so vond. 
    Ein galen tanke steig meg upp i hausen: um eg no berre ein augneblink slepte taket, - so kunde dei sidan hava takk for meg! 
    Og eg tok til å drøyma meg korleis det so vilde ganga: Fram mot kvelden vart dei illhuga, skulde stad leita. Men når dei fann meg der i urdi nedanfyre, sundslegen, blodut og livlaus, - ja, so kunde det vel henda der vilde verta syrgjing og tuting! 
    Måla eg meg vidare ut korleis dei ein dag køyrde ei liti likkista or tunet. Men han far gjekk baketter, vreid hender og gret: ”nei, å nei!  - einaste son min, du vesle Per, du vesle Per! - at eg då kunde vera so ill med deg?” 
    Og eg lo ved tanken ein lått so hås og stygg at det riste i meg sjølv av fælska. 
    - Men so kom eg til å hugsa på henne mor, som no var med buskapen uppe på fjellstølen, kor hjarteleg vondt det vilde gjera henne, kor ilt ho vilde koma til å sitja gråta. - Og ikkje anna i verdi kunde få hugen min so reint vidje-mjuk, som at eg fekk sjå tårorne taka til å blenkja henne mor i augo. 
    So var det og den nye luva med dei tvo flugsi i nakken og blanke massing-ankeret på sida. Det var han Per, morbror min, siglaren, som hadde sendt meg henne heim frå Bergen; og eg hadde no endå stunda mykje etter å syna meg i henne ved kyrkja bispedagen. 
    Men det verste av alt var dette, at eg for nokre dagar sidan hadde fenge fat i eventyrboki hans Moe og hans Asbjørnsen, og hadde enno ikkje nått lenger ut enn til ”Grimsborken", som eg hadde høyrt skulde vera so framifrå morosam. - 
Herre Gud, - det var då likevel for tungt segja verdi farvel, når her var so mykje å liva for! 
    Og dagen gjekk sin veg smått um senn; og plent det same gjorde modet mitt og. Eg kjende meg med eitt so gaulande svolten, og ein liten freistar tok til å kviskra: ”gjeve Gud eg torde gå ned få meg mat!" 
    Men verre vart det då det tok på dimmast; for eg var so forfælande myrkrædd. 
Jau, so var og endeleg nede or bjørki att, etter at triskillingen fyrst var godt og vel gøymd i eit trepikkar-hol. 
    Og alt som solstripa kraup uppyver den store snø-tinden i sud, kraup eg nedyver mot garden, løynande meg so mykje råd var attum stuvar og steinar. 
    Vart det då umsider so dimt at eg for harde livet ikkje torde vera ute lenger. 
Og no fekk det skura ! Muneleg stryk kom eg  sagte til å få; men triskillingen kunde dei no kor som var bita seg i gomarne etter! Ottesam og stillvoren som ein tjuv smatt eg meg innum døri; - nei, ikkje nokon lest ein gong sjå meg. Eg byrja so smått få voni upp; for eg hadde ja menn venta meg anna i velkoma. - Då det leid um lite våga eg meg burtåt bordet, fekk i meg noko graut og mjølk. 
    So smatt eg ut i nystova, smaug i seng, og takka fyrr eg sovna Vårherre som hadde laga det so godt alt ihop. 
    Men den takke-bøni kunde eg gjerne ha venta med til det betre var høve; for so reint snikkelaust var det heller ikkje meiningi eg skulde sleppa. 
    Eg var ein ærekjær gnasse, og noko sovore som å få tukt i skulen var eg rædd som dauden sjølv. No visste han far dette, og hadde då vore so utifrå meinsleg beda skulemeisteren ”setja meg att” dagen etter, til bot for tråskapen min. 
    Fjøren og glad som ein fugI kom eg i skulen um morgonen. Eg kunde på mine fingrar kvar dusti eg vart spurd, las tridje artikelen i katekisma og um Saul i bibelsoga so det berre saud etter, og visste ikkje av vondt å segja, og, fyrr fram ved middagsleite. 
    ”Ja,” sa skulemelsteren, ”no fær de taka fritimen dykkar, born; - men du Per kann få lov sitja her, du," la han til. 
    Eg vart berre standande munnopen glana honom upp i augo. ”Du forstend vel det er meiningi du skal sitja att i dag?" 
    - Sitja att? eg? - - - Ja, so med ein gong skyna eg korleis det hekk ihop. Men so såra og illsinna som eg då vart vil eg ynskja eg aldri meir må kjenna meg. Ned att sette eg meg på flekken, og vart sitjande timen til ende med henderne under hoka, nidstira i bordet. Tisking og knising høyrde eg ikring; for det var dei som var ovundsjuke på meg etter di eg stødt stod meg so godt med skulemeisteren, og no totte dei dette for vel, måvita. 
    Borni fekk bod taka nista med ut på bakken, og skulemeisteren sjølv gjekk åt hi stova, skulde få maten sin der den dagen. - Um ei rid kom han ut i nystova att, gjorde ei snuning innyver golvet, men gjekk so sin veg utan å meda eit ord. 
    Jau, endeleg var kvildi til ende og ungarne ropa inn att. Når alle hadde sessa seg, kjem skulemeisteren hit, bed meg lesa det fjorde av bodordi. 
    Aldri knystet fekk han høyra. 
    So las han det sjølv, tok sidan til å leggja ut um deim som hædrer fader og moder ”at de skulle længe leve i landet”, og slutta med å spyrja um eg no ikkje 
hjarteleg trega at eg igår var so ureipen mot han far, som Vårherre sjølv hadde sett yver meg til at byde og råde”. 
    Men her råka han just slå på knall-perla. Det var dette som arga meg so beiskeleg at dei vilde velta all skuldi yver på mi sida, medan eg sjølv etter Guds og mannsens log ikkje kunde skyna betre enn at retten var min. 
    Sinna burtimot vitløysa spratt eg upp, slo i bordet det vesle eg orka, og skar i med eit mæle som dirra og peip av ov-ilska: ”nei, koke meg, so gjere!" 
    Det vart stilt i stova so du kunde høyrt ei knappenål detta. So giekk skulemeisteren med vyrdsame stig burtetter golvet og ut. Eg visste med same kva dette hadde på seg; for vart ender og då ukjurskapen altfor stor, vanka det gjerne stryk på nevarne. 
    Men eg berre beit tennerne ihop då han kom innatt med eit munelegt ris i 
handi. ”Kom so med henderne, Per," sa han. Og det giorde eg på den måten at eg stakk honom båe knyttenevarne beint upp, under nosi. 
    Fjetra steig han eit stig attende, såg eit lite bil på meg, - braut so buska sund og gjekk stad stakk henne inn i omnen. 
    No fyrst bar det i gråt med meg - ein gråt so skakande sterk som eg enno aldri hadde gråte; og det gjorde både varde og rokk fyrr eg kunde halda upp att hiksta og hikka. 
Frampå kvelden, som eg sat attum smidja, kavande med tankar so myrke og so såre, visste eg ikkje ordet av fyrr skulemeisteren stod framfyre meg. 
    ”Er du sint på meg, vesle Per?" sa han. 
    Eg svara ikkje, - kunde det ikkje heller, for eg kjende meg so underleg tjukk i halsen. 
    ”Hev eg vore vond ved deg? - - - Men eg vilde deg det berre so vel kor som var, - - for du veit då det at eg held so utav deg." 
    So braut gråten min laust å nyo. 
    Skulemeisteren tok meg på fanget; og korleis me tvo no sat snakka saman, det vil eg ikkje eingong freista mana fram att. Men det veit eg, at aldri korkje fyrr eller sidan såg eg ei tåra trilIa han gamle Lars skulemeister or auga. 
    Og på seinsten sovna eg der på fanget hans, med ei takksam kjensla av lukka og fred; men so trøytt, å so trøytt, so trøytt. 
 

V.

Leid det fram til laurdagen kom; og den dagen var det me skulde møta fyre bispen. 
    Tidleg um morgonen vakna eg, var ute or sengi og burt fekk i meg bisken i ein ruff; og so bar det åt bekken til å vaska og skura so grønsåpa sveid i augo. Sidan på med kyrkjeplaggi, sprettande nye frå topp til tå, so henderne mine vart måla blåe av lo-liten berre eg strauk meg nedetter den skinande sylvknappa trøya. 
    Vesle-brunen var folunge den tid; men endå han ikkje var meir enn godt og vel ei vika gamall, so ja menn dansa han so det slatt etter der me køyrde burtetter vegen med mor hans fyre stolkjerra. Han visste ikkje, stakar, at han um nokre dagar skulde verta morlaus. 
    Det var han far sjølv som køyrde meg, og eg skal tru eg ikkje var lite byrg då me svinga ned framum kyrkja; der stod det alt bygdefolk store og småe i mengd. 
    ”Ja lat meg no sjå eg ikkje fær skam av deg i dag, guten min,” sa han far og kosta dumba av trøya mi. 
    Jau, best det var der kjem bispen gangande, bøygd og bleik, med sylvkvitt hår ned under høge hatten, og med gullkrossen blenkjande på den svarte kjolen. 
    Men bakum honom kom presten, feit og breid, um ikkje plent so høgt i veret med nosi som han var van. Og so endeleg den tunne prestefruva med fem eller seks av borni deira trippande etter. 
    Hattar og huvor vart lyfte der fylgjet skreid framum og inn kyrkjedøri; so strøymde me andre same vegen til. 
    Skulemeisterane stelte seg upp på kyrkjegolvet, kvar med sine for seg. 
   Og so vart det beding og syngjing og lesing og yverhøyring. Det var ikkje greidt å vera skulemeister heller då. 
    Han Ola Seim var den som fyrst laut i fikten, og endå so kipen ein kar han elles vilde vera, so ja menn var det sjåande kor han den gong dilla i knei, aldri so lite han råka stå still. 
    Nei, so var han Anders Jakobsen anna til kløyvar. Frå fyrst var han no berre fatige husmannsungen på ein plass under Lunde. Men eit par år etter han var framsloppen slo presten og nokre bygdemenner seg ihop kosta honom på lærar-skule, og sidan endå på klokkar-skulen sør på Stord. Då han so kom heimatt hadde stade ut læra, og vart klokkar i den hi sokni, jau då var han storkaren frå ende til annan; - du skulde ikkje anna sjå enn håret stroke upp som ein hanekamb, kvit krage og svart kjole med kluft baki, og eit mål tala han, som du skulde høyrt spurnadboki sjølv. 
    Det var gut som ikkje var klumsa framfyre bispen heller det. Då tidi korn spratt han fram på golvet som ein annan hallingdansar, gjekk so der svinga seg på hælarne og sveiva med armarne, medan han spurde og preika og preika og spurde. 
    Men han gamle Lars aksla seg og kremta seg og tok det med tol som han pla, han. - Når skulemeisterane vel var reiduge med sitt, korn bispen sjølv tok til å høyra oss yver. Eg totte han såg so god ut, at eg var ikkje rædd heller då eg endeleg hadde honom der beint framfyre. 
    "Kan du, min lille gut, fortælle mig noget om Jesu fødsel?" 
Og det var no som tok han handet av ein ertresekk, det. ja, so var då det so bra. 
    "Nå! Nattevagt over deres hjord ved du så hvad hjord er'?" 
    "Det - må vera ein bøling det,” svara eg. 
    "Bøling?" - Ja, kva vilde det segja? - han snudde seg til skulemeisterane, som hadde sett seg i stolen straks nedanfyre. 
    Og han Anders Jakobsen upp med same: ”Hr. biskopen må undskylde, de taler desværre så bondeagtigt disse børn." 
    ”Jeg ønsker at vide hvad ”bøling" er," sa bispen, og det so det beit. 
    ”Jo,” svara han gamle Lars, ”en bøling er de same som en samling af kvæg." 
    No, eg hadde då svara so serlaga glupt. Og bispen strauk meg yver håret med den turre skjelvande handi si; ”det var kvik flink gut” sa han. 
    -Men då kann det vel henda eg voks der eg stod, eg og!

    Nei, at eg no kann få fat att i rette tråden i soga mi, so var det dette eg vilde fortelja, at når me gjekk ut or kyrkja kom der ein framand mann stad helsa på han far. Klædd var han halvt som bonde og halvt som byfant, hadde brillor på flate nosi med den uppetter-bretta tippen, og det tunne raude skjegget hekk langt nedyver bringa på han. 
    "Er det han Torstein Kvåle?' sa han lågvore og langdrege. 
    Jau, det var då det. 
    "Og mit navn er missions-emissær Anton Samuelsen fra RyfyIke.” 
    "Det kann råka det ja," svara han far. 
    Ja, han reiste kring sanka studnad til missjonen nede i Zululandet. Han skulde i kveld halda samling på Uppheim, garden der kyrkja ligg; men so var det dette um han ikkje måtte få lov gjera det same kvelden etter heime hjå oss? 
    Å jau, der fekk verta ei råd med di, meinte han far, lova og på likaste måten gjera det kunnigt der i heimreppen, og tok endå skreppa hans med i kjerra då me sidan køyrde heimatt.
Fram på sundags eftan kom karen reikande. Og etter som det leid tok folket frå grannegardarne til å sankast inne i stova, sessa seg på benkjer og i sengjer og kvar dei elles kunde koma til. 
    Store hoggestabben vår vart rulla inn burt på golvet; det var preikestolen. 
    Det byrja med at framandkaren gav bod slå upp ein salme; då so den var sungen, steig han på stabben tok til å leggja ut. 
    Og ja menn var det gut som fekk røysti upp, då! Det var som det berre dirra og ylte gjenom stova medan han mana fram det heite helvitet, kor grysjelegt dei ufrelste sjælerne hadde det der, kor diplegt dei skar tenner, banna og skreik når djevelen og englarne hans slo klorne i deim og duppa deim ned i brennande svåvel-sjøen, so blåbrandute logarne skola og skvatt. 
    Men med eitt var han so mjuk og mild i målet då han tok til å fortelja um Vårherre i himmeriket kor god han var, kor ovleg dei sæle vart fagna hjå honom uppe i den ljose staden med gator av gull; der gjekk dei ikring i lange kvite klæde, med gullkruna på hovudet og palmegreiner i henderne, medan den eine gudsengelen fagrare enn den andre fauk til og ifrå, leikande på gullharpa og syngjande den nye songen um lambet som var slagta. 
    Og no vilde han beda oss kvar og ein velja, anten me vilde høyra heime der nede eller der uppe, når tidi kom at det vart å segja farvel til denne jordhytta her. 
    Men det laut me vel hugsa på, at berre den fekk ervelut med Kristus som skipa seg etter bodi hans; og no var dette Kristi klåre bodord til oss: å leida dei arme heidningar ut or villa og attende ,,til hans hjord og sande fåresti”. 
    Las han upp or ei bok og orda vidare ut um kor øgjeleg det stod til der ute hjå heidningarne, og kor naudturvelegt det var å koma deim til hjelp, som heldt på stræva og kava med å kveikja ljos i dette forfælande myrkret. 
    Der var, då han slutta, snaudt nok eit turt auga inne i stova; og som han so let hatten gå kring, tok både den eine og den andre til å leita pungen fram or lumma. Eg for meg veit at ikkje ordet av heile tala gjekk meg i miss der eg sat på vesle krakken min beint nedan stabben, og klokt i hugen var eg so visst som nokon. 
Fram på kvelden høvde det seg so at preikaren og eg kom til å prata. 
    "Elsker du Jesus du, gutten min?” sa han. 
    - Jau - - eg gjorde nok det. 
    Ja, for Jesus var so snild han, og heldt vissa so mykje utav alle dei småe. Eg kunde no segja ifrå eg, at eg hadde fem brøder deruppe hjå honom. 
    Um so ikkje eg og hadde hug koma der? For han vilde vona der enno ikkje var noko som heldt mitt hjarta burte frå Jesus. 
    Men kor han kom til å venda og snu, nok er det, han fekk endeleg vita at eg hadde slik ein makelaus triskilling som var meg so serlaga kjær. 
    Ja, den laut eg segja meg laus frå; for yver dørstokken i gudsriket kom ingen med framande gudar i hjarta. 
    Eg spurde handfallen um mindre ikkje kunde gjera det. Eg hadde ein sliten vest, som var vorten meg heller liten og; men eine lumma var enno plent like god som ny. Når eg no bad meg lov gjeva den vesten til han vesle Mons Bakken - han hadde korkje far eller mor, han stakar! - tru ikkje det vilde gjera god mun ? - medan eg tenkte med sjølve meg, at knapparne kunde eg då likevel spretta utor. 
    Nei, det vilde ikkje bata dusti det, let han; alt eller inkjevetta det var kravet, og det var ikkje å rikka. -Tok han so upp or frakkelumma ei rund hardla høg massing-øskja, gav seg til å skruva loket ifrå; ho var på lag til helvti full av koparpengar, og dei skulde vera - fortalde han - ,til en skole for de arme små sorte hedningebørn, som springer nøgne omkring og spiser hinanden der nede i Zululandet”. - Um eg no slepte triskillingen nedi der? - - so kunde han og fortelja andre born der han for fram kva den vesle guten hadde gjort for dei stakars heidningarne. 
    Dette var just å taka meg på meinaste stellet; når eg so og samstundes kom so vel inn i det med Vårherre, - - ja, då fekk det ikkje hjelpa, eg laut lata stå til! 
    Men ja menn vart det meg likevel ei tung gonga uppetter til trepikkar-holet; og eg kjende det som vilde føterne ikkje flytja seg under meg då eg endeleg var på nedvegen. Stana gjorde eg rett som det var, såg på skillingen, blenkte han på trøyeermi, og var fleire gongjer iferd med å snu. - Men so tok eg meg saman, gjekk med støde stig beint inn til preikaren, snudde andlitet ifrå - - - og straks etter høyrde eg triskillingen fara klingrande ned i penge-øskja. 
    Men det kann vel vera at eg kjende meg byrg og heppen no når det fyrst var gjort! Eg totte eg hadde stridt den gode strid og vunne siger, og eg er rædd at hadde nokon av granne-gutungarne den kvelden neita meg retten til gudsriket, vilde der vanka all den stryk eg kunde gjeva. 
Eg gav meg ikkje fyrr eg fekk lov vera sengjefelag med preikaren um natti; eg totte det kunde høva det, etter som no han var eit guds-menne han og. 
    - Og snart sov eg den rettvise sin svevn. 
    Fram i grålysingi vakna eg med ei usæl kjensla av at nokon heldt på strypa meg. - Preikaren, han låg sov og raut som du skulde høyrt ei kaffikvern. 
    Då med eitt datt det yver meg med ei forfælande tyngd at triskillingen ikkje var min lenger! 
    Nok freista eg med same leita fram att dei grunnar som igårkveld hadde so stort eit evle; nei, det vart som å gripa i røyk det. 
Det rann meg i minne alt eg hadde sett inn på den eigneluten; -- og no! at eg då kunde vera slik ein bråvim! 
    Øskja stod der straks framfyre meg på fote-fjøli og blinka; - - der var han! 
    Når berre eg torde! - - For det var no ikkje sagt mannen med snøggaste fann på sjå etter, eller um so skulde henda, då illetru meg; - so sagte kom han til å fara kring skrøyta av meg plent like godt. 
    Og Vårherre, som var so god, so god, vilde nok sleppa meg inn til seg 
kor som var, når eg angra hjarteleg etterpå og var snild og lydug gut. 
Elles kunde ingen vita kven han var for ein denne framandkaren. Kann henda når alt kom til alt, han stakk pengarne i si eigi lumma, landlauparen! 
    Og hadde nokon råka koma inn i nystova på Kvåle um ei rid, vilde han ha funne meg i berre skjorta standande på knei i sengi iferd med å skruva loket av penge-øskja. - Jau, so varde det heller ikkje lenge fyrr eg å nyo hadde triskillingen millom fingrarne. Han var lett nok å kjenna der han låg i kopardungen blenkte og skein. 
    Men ikkje fyrr fekk eg smetta meg under felden att fyrr samvitet vakna med ofseleg magt. Skillingen brann meg i handi som var han gloande; eg hadde kjensla av at maken til styggedom visste eg meg ikkje, og meir enn gjerne vilde eg ha lagt han tilbake, men torde ikkje rikka meg av flekken, for eg fælte hin-mannen skulde koma fakka meg med same. Skolv gjorde eg som eit ospelauv, kaldsveiten taut fram yver heile min kropp, og endeleg braut stridgråten laust. 
    Preikaren vakna og spurde undren ha som var tiss. Hakkande og hikkande kom eg so fram med kva ilt eg hadde gjort, og bad og velsigna honom taka den usæle triskillingen attende. 
    "Nei, mit barn," svara han, ,det være din straf at du selv må beholde den sølvpenning for hvilken du som Judas Ischkarioth har solgt din herre og frelser.” 
    Å jau! tuta eg, - han måtte, han måtte! for utan fekk eg aldri meir ein glad time! - han laut! - han laut! 
    Og på seinsten vart det so at han gav etter. - Men det veit eg, det var med hugen heilt annar leis audmjuk og smålåten eg denne gongjen høyrde skillingen fara klingrande ned i øskja. 
    Eg vart lenge liggjande vaken den morgonen frametter; eg låg tenkte og gruna på so mykje og mangt. Og då eg endeleg sovna att med same det ljose solauga blenkte fram yver Li-nipa og keik inn gjenom ruta, då hadde eg lova Vårherre at eg vilde verta missjonær. 
    Men at den lovnaden aldri vart liv, -- det likevel er ikkje triskillingen si skuld.