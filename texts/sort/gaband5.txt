SIDE: 3

 Til deg, du Hei og bleike Myr
 med Bukkeblad,
 der Hegre stig og Heilo flyr,
 eg gjev mitt Kvad.

 Til deg, du visne Lyng um Haug,
 der Draumar sviv,
 eg gjev min Song um Dimd og Draug
 og dulde Liv.

 Eg kjenner deg, du Trollheim grå,
 du Skugge Natt!
 Eg rømde rædd; men stundom må
 eg sjå deg att.

 Eg kjenner deg, du Havsens Marm
 med Galdre-Song;
 du gauv meg Gru i rædde Barm
 so mang ein Gong.

 Eg kjenner Striden tung og sein
 mot Trolldoms Vald.
 Gud hjelpe oss for brotne Bein
 og Mannefall!

 Eg kjener deg -- eg kjenner deg,
 som ikkje vann! -- 
 Eg såg din Strid, eg veit din Veg
 i Skugge-Land.

 Eg røynde sjølv den Striden stygg
 i mange År,
 med ville Mod, med bøygde Rygg,
 med svære Sår.

SIDE: 4

 Du um meg sviv, du hjå meg sit,
 du arme Ånd!
 I meg du enno riv og slit
 i dine Bånd.

 Eg veit det vel: dei sterke Troll,
 den Vilje rik;
 ein Båt i Foss, eit Kvad i Moll,
 sløkkt i eit Skrik. -- 

 Men Lerka stig frå gløymde Grav
 med Sigers Ljod;
 og Vinden stryker inn av Hav
 so frisk og god.

 Og um me kjenner Gråt og Gru
 og Saknad sår,
 so må me Lerkesongen tru,
 som lovar Vår.

SIDE: 5

Heime.

Veslemøy ved Rokken.

 D'er Haust. Det ruskar ute
 med Regn og kalde Vind.
 Småfuglen flyg mot Rute
 og vilde gjerne inn.
 Men under Omnen god,
 der ligg på Sekkje-Pute
 han gamle Mons i Ro.

 Der ligg han trygg og drøymer
 Og blinkar stilt og smått
 og alt i Verdi gløymer
 og hev det varmt og godt.
 Og segjer ingin Ting,
 men liksom inn seg gøymer
 med Rova sveipt i Kring.

 Som Silke-Nøste fine
 han ligg i mjuke Skinn
 med Svevn i kvar den Mine
 og alle Kløar inn.
 Og glyrer likesæl
 med kloke Augo sine
 og murrar smått og mèl.

SIDE: 6

 Skal vìta kvar du vankar
 i blide Draumar no?
 Kann hende dine Tankar
 seg svæver lint til Ro
 i gamall Minne-Krins,
 som stilt i Hop seg sankar
 frå den Tid du var Prins?

 Venaste Prins i Verdi
 du gjekk i Skogen grøn
 med Gullhår yvi Herdi
 og ung og keik og kjøn
 og tenkte på den Møy
 som gjekk og henta Bæri
 so vide under Øy.

 Då kom den Trollheks blide
 med Sving og Sveiv og Svins
 frå Trolleheimen vide
 og såg den vene Prins.
 Men skræmd han frå ho skvatt.
 Då las ho Trollbøn stride
 og gjorde han til Katt.

 Sidan so vidt han flakkar
 igjenom Skog og Skar,
 langt yvi Berg og Bakkar,
 og kjem til okkons Gard.
 Her kann i Ro han døy.
 Her vil han kvile, Stakkar,
 og tenkje på den Møy.

 Å hu! det ruskar ute
 med Regnvind sur og grå;
 Småfuglen flyg mot Rute
 og liksom bankar på.
 Men under Omnen god
 du Mons på Sekkje-Pute
 skal drøyme lognt i Ro.

SIDE: 7

Kvelding.

 Snøen fell
 i gråe Kveld
 stilt or mjuke Lufti.
 Stilt og tett,
 lint og lett;
 legg som Dunseng mjuk og slett
 dunkvit yvi Tufti.

 Veslemøy
 vondlar Høy
 i den myrke Løda.
 Nisselått
 kvìsar smått;
 Tuftekall seg likar godt,
 når Buskap fær si Føda.

 Gamall Kar
 han er i Gard;
 strengt han all Ting agtar.
 Fylgde blid
 frå fyrste Tid
 med i både Stræv og Strid;
 og helst han Fjose vaktar.

 Difor òg
 veit han fjåg
 kva han hev i Vente.
 Gråe-Kropp,
 Raude-Topp
 kvar den Kveld sin Mjølke-Kopp
 fær av snilde Gjente.

 Mat ho ber
 til Kui kjær,
 og kvar og ei ho kjæler.

SIDE: 8

 Gjerne ho
 stullar so:
 alltid var ho dyregod
 og aldri for Nissen fæler.

 Varme Brunn
 til tyrste Munn
 hit frå Eldshus ber ho.
 Fær so snøgt
 Ljos i Lykt,
 mjølkar Kui lognt og trygt;
 og breddfull Bytta fær ho.

 Stelt og god
 Kui so
 roar seg til Nattenn'.
 Jortar smått,
 legg seg godt;
 Tuften kjem med enn ein Dott;
 dansar so med Katten.

I Omnskråi.

Dei hev gjort frå seg i Kjøk og Fjose,
men d'er for tidleg å kveikje Ljose.
Lars Dreng må stulle i Stall ei Stund.
Ho Mor, ho tek seg sin Skùmingsblund.

Då inn dei tuslar frå andre Garden,
han litle Per ho snilde Maren.
Det er so varmt i den logne Krå,
og no dei Sogur vil høyre på.

Det er den Moro dei helst vil velja;
og Veslemøy kann so godt fortelja.
Det gjeng med Segnir og Æventyr
og løgne Rispur um Troll og Dyr.

SIDE: 9

"Han Helge Håland so vide jagta;
ein Gong i Byen han låg og slagta.
Men då han kom seg til Holmesylt
på Vegen heimatt, då vart han tryllt.

Det var som Fjelli dei hadde flutt seg;
det var som Leidine hadde snutt seg;
og Jord var Vatn, og Vatn var Jord,
og Hav var Fjellgard, og Sud var Nord.

Han hadde gløymt kvar han heime budde;
i Ring han tulla, og so han snudde.
Attende bar det so snøgt som Eld;
det leid på Tidi; det var alt Kveld.

Han kjende plent som det saug og drog 'n.
Med ein Gong stod han i Vatneskogen.
Då vart han fælin, det må dé tru,
og andre Gongen so laut han snu.

Og berre Søyla han gjekk og glatt i,
og meir og meir vart det svarte Natti.
Og Leidi burte var so for han,
som han skuld' vera i framandt Land.

Og langt og lengi han gjeng og flakkar;
sist stend han ør millom bratte Bakkar.
Her aldri fyrr han i Verdi var.
Men so med ein Gong han ser ein Gard.

Og glad vart han, der han stod forlegin,
og inn han gjeng og vil spyrja Vegen.
Men aldri Orde so fær han frett.
For slik ein Gard hev vel ingin sétt.

Det berre glimar og glor og blenkjer
frå Krakk og Krå og frå Bord og Benkir;
og Perlur hev dei um Hals og Hår,
og Sylvstas singlar kvar Gong dei trår.

SIDE: 10

Han gløymer reint kva det var han vilde;
og alle her er so hjarte-snilde.
Dei stullar um han i Rad og Krins
med Drykk og Mat som han var ein Prins.

Han gløymer heime og alt der ute;
snart er han sessa på Silkepute.
Der sìt han stirer og er som ør;
d'er nett han svarar, når nokon spýrr.

So tidt han tyrster so kjem med Krusi
den vene Dotteri der i Huse.
Slik Dros i Verdi han aldri såg;
reint som ei Hildring det um ho låg.

Han ser på Gjenta som vil han dåne;
ho smiler til han, so han kann bråne;
Den Gamle nikkar og segjer då:
"um du ho likar du kann ho få."

"Ja fær eg henne og dertil Garden,
so kund' eg aldri bli betre farin."
"Ja Garden fær du når frå eg fell,
og Bryllaup held dé i denne Kveld!"

Og alt gjekk godt til um Natti seine,
då dei i Brur-koven vart åleine.
Då alt med ein Gong han skýna må;
for Huldrerova so fær han sjå.

Då både fæle han må og flire,
og Kniven dreg han i Hast or Slire;
i same Stundi det gjekk eit Rop,
og svart og burte var alt ihop.

Han fann seg att under Hålandsåsen
med vondt i Hovde og våt og frosin.
Då alt han skýna: i heile Går
han hadde gløymt lesa Fadervår.

SIDE: 11

Men sidan tidt, når han einsleg ståka,
han denne Huldremøy atter råka;
og då med Tårir ho klaga seg:
"du kunde frelst både meg og deg."

Det er nok mange i Haug og Hamrar
som gjeng og lengtar og stilt seg jamrar;
dei saknar sårt både Sol og Dag;
men talmast må dei i Tusselag."

Sporven.

 Små-Sporven gjeng i Tune
 og tippar Korn og ribbar Strå
 og hev so god ein Une
 og lær åt Katten grå.
 Pip, pip, det so seg lagar
 alle Dagar,
 at Monsemann meg jagar,
 men kann meg aldri få.

 Eg er so lett på Vengen,
 og Mons må sleikje seg um Trut;
 kvitt, kvitt, den gamle Drengen,
 han fekk so mang ei Sut.
 Og um i vide Ringar
 Hauken svingar,
 eg burt meg kverv og kringar
 og slepp av Leiken ut.

 Eg lìver Dagar lette
 og er fornøgd, å ja, å ja!
 Kvar Dag eg fær min Mette
 som eg det best vil ha.
 Pytt, pytt, kven spýrr um Føda?
 Nok i Løda!
 Der ligg den rike Grøda;
 der kann eg berre ta'.

SIDE: 12

 Og tidt eg fær i Joli
 ein Godbit fin av Veslemøy;
 og frys det, hev eg Skjol i
 det gode varme Høy.
 Og so -- kvitt-kvitt, Gomår'n!
 so kjem Våren;
 då fri på Vengen borin
 eg byggjer Reir på Øy.

Det syng.

Linnvêr og Sus og skodde-vått.
Måneglyttar i sprengde Nott.

Skodde måneljos, mjølkekvit
skuggelett velter hit og dit.

Skuggar vaknar og driver av.
Susing syng frå det stille Hav.

Live drøymer i Trolldoms Bann.
Tung ligg Svevn yvi Land og Strand.

Veslemøy søv i sin Omnkråbenk.
Lint henne vekkjer ein Måneblenk.

Dvaledøyvd, magtlaus, or Svevnen rådd
Skuggar ho skimtar i Måneskodd.

Lett under Glas trippar Bukketråv.
Vinden susar med Sukk um Nòv.

Veks og voggar som Tonebrus.
Inn skjelv Song so linn og so fus.

SIDE: 13

Å veit du den Draum, og veit du den Song,
so vil du Tonane gøyme;
og gilja det for deg so mang ein Gong,
rett aldri so kann du det gløyme.
 Å hildrande du!
 Med meg skal du bu;
i Blåhaugen skal du din Sylvrokk snu.

Du skal ikkje fæle den svale Nott,
då Røtane gror ned i Jordi;
du såg i Draumen det Måne-Slott
og høyrde dei Leikar-Ordi.
 Det frævest i Blund,
 det grønkar i Lund,
og Dagen ei kjenner den Sæle-Stund.

Du skal ikkje fæle den mjuke Nott,
då Draumen slær ut sine Vengir
i linnare Ljos enn Dagen hev ått
og Tonar frå stillare Strengir.
 Det voggar um Lid,
 det svævest av Strid,
og Dagen ei kjenner den Sæle-Tid.

Du skal ikkje fæle den djupe Nott,
som søv under svivande Eimar
og ser gjenom Gru og ser gjenom grått
langt inn i dei draumhulde Heimar
 og voggar deg linn
 og lullar deg inn
frå Dagen den trøytte, av Soli blind.

Du skal ikkje ræddast den Elskhug vill,
som syndar og græt og gløymer;
hans Famn er heit og hans Hug er mild,
og Bjørnen arge han tøymer.
 Å hildrande du!
 Med meg skal du bu;
i Blåhaugen skal du din Sylvrokk snu.

SIDE: 14

Fyrivarsl.

 Veslemøy ligg og drøymer
 i Morgonstundi grå
 og ser si sæle Syster
 for Sengebenken stå.
 Mjukt fløymer det kvite Lakan
 ikring den Skapnad fin;
 so vent det skimrar og lyser
 med underlegt Bivreskin.

 Eit Staup av Sylve klåre
 i magre Hand ho bèr.
 Dei store stille Augo
 med Sorg på Veslemøy ser.
 "Du arme, unge Syster!"
 ho kved med kjærleg Sut,
 "her er den Kalken djupe,
 som du skal tøme ut.

 Du hev den tyngste Lagnad
 som nokon her kann få.
 Det som i Natti seg løyner,
 det skal du skilja og sjå.
 Di legg det svikefulle
 Snårur i Vegen din
 og lillar lint og lokkar
 og tryller dit unge Sinn.

 Å sjå deg, sjå deg fyri!
 Du hev so myrk ein Veg.
 Men når du ut vil glide,
 eg er ikkje langt frå deg.
 Å sjå, å sjå deg fyri!
 Vegen er myrk og glatt.
 Men ljuv er ljosnande Morgon
 alt etter den tunge Natt."

 Veslemøy vak med Glede
 vil helse si Syster god.

SIDE: 15

 Då lyste gjenom Rute
 den fyrste Morgon-Glod.
 Den sæle, kjære Syster
 gleid burt i Ljosken linn.
 Det drogst ein Sukk som døydde
 i vaknande Morgonvind.

Sundagsro.

 Frosten knakar
 i Nòv og Vegg;
 Soli gløser
 og søv og legg
 sitt Eldskin raudt yvi Snøen

 Frostskodda heng
 som svivande Bru
 yvi Isar og Heid
 i Upp og i Sud;
 men fri ligg vinterstill Bøen

 Inne ho Gamlemor
 brille-klok
 ved Bordkanten uppe
 les i si Bok
 og tenkjer på siste Ferdi.

 Ved Omnen jønnraud
 Ungdomen sìt
 og steikjer Skivur
 og knaskar og ét;
 det er det beste i Verdi.

"Kva er det som tyt og aldri tegjer
 i villan Heid?"
"Bekken han tyt og aldri tegjer
 på langan Leid."

SIDE: 16

"Kva er det som høgger heile Dagen
 og Flis ikkje fell?"
"Klokka ho tikkar heile Dagen
 og lange Kveld."

"Stogo full av den gråe Ull
 som ingin kann taka?"
"Røyken er denne lette Ull,
 som ingin kann maka."

"Det kjennest på mjuke Kattesnute
 både varmt og kaldt;
d'er ikkje inne og ikkje ute,
 men tekt yvi alt?"

"Og ikkje inne og ikkje ute,
 både varmt og kaldt,
det er i Glase den klåre Rute
 med Tak yvi alt."

"Rundt som eit Egg og langande langt
 som ein Kyrkjeveg?"
"Garn-Nyste er både rundt og langt,
 kann eg segja deg."

"Fire heng og fire gjeng,
 når Lauve det spretter;
tvo stend i sky; tvo finn Vegen til By,
 og ein diltar etter?"

"Kui med Jure på fire gjeng,
 når Lauve det spretter;
Horn stend i Sky; Augo ser imot By;
 men Rova sleng etter."

"Brunt i Roti det lær til deg,
 men kvitt uppi Toppen;
under eit Åklæd' det spelar seg,
 og gjer godt i Kroppen?"

SIDE: 17

"Ny-Øle æser og brunt seg dreg,
 med Skùmhatt på Toppen;
i åklæd-tekt Kjer so spelar det seg
 og gjer godt i Kroppen."

"Um Vinteren veks eit underlegt Tre,
 men minkar um Våren;
Roti snur upp og Toppen ned,
 og smal er han skorin."

"Jokulen er dette Vinter-Tre,
 som minkar um Våren;
han heng under Take med Toppen ned,
 og smal er han skorin."

"Vår Herre fær det visst ikkje sjå,
 men me ser det kvar Dag?"
"Sin Jamlike er det han ei fær sjå,
 men som me ser kvar Dag."

"Rotlaus veks det av lange Røtar.
 Um Dagen det skrid
på tvo, men til Morgons på fire Føtar,
 um Kvelden på tri?"

"Mannen veks rotlaus av mange Røtar
 frå Adam av.
Og fyrst han kryp; so gjeng han på Føtar,
 men sist med Stav."

Veslemøy synsk.

Gamlemor ventar.

 I mjuke Kòle-Ljose
 ved Omnen glødd og varm
 ho Gamlemor snur på Rokken sin
 og tøygjer den magre Arm.

SIDE: 18

 Um skrinne skrale Lìkam
 ligg Kjolen grov av Ull.
 Hovude bøygjer seg sveipt i svart, -- 
 ein nikkande Klædetull.

 Med skrukne Knokehandi
 ho dreg den lange Tråd.
 Rokken knurrar sin gamle Song,
 som lite ho høyrer på.

 Rundt Golv um gamle Veggir
 som Bøyg i krulla Ring
 gaper den skùme Skugge-Natt
 og gløyper alle Ting.

 Viker og fram-att dreg seg
 or Myrkeheimen stor
 og blundar stilt og geispar tomt
 og drøymer rædd og glor.

 Upp av den gråe Skùming
 stig som ei Ånd or Grav
 Gamlemor sin Skugge
 vittande att og av.

 Og Rokkeskuggen sviver
 på Veggen skakk og grå,
 og Hovud-Tullen nikkar smått
 mot Rokken til og frå.

 Og Kòla brenn so dauvleg,
 og Kola brenn so blått;
 Mor tekst med tunge Tankar:
 er noko tids i Nott?

 Det græt um Nòvine ute,
 det dunkar i Vegg og smell;
 ei Uro prikkar i Barmen:
 er noko tids i Kveld?

SIDE: 19

 Då stansar Rokken brådt,
 og Kroppen lyer stiv;
 ho høyrer Stìg; det spring
 som galdt det Sjæl og Liv.

 Ho høyrer Stýn og Sukk
 og strøypte Andedrag;
 ho høyrer Bøn til Gud
 og liksom Hjarteslag.

 Ho reiser seg og gjeng
 uroleg att og fram
 og krossar seg og bed:
 "å Jesus, du Guds Lam" ...

 Og Klokka gjeng so seint,
 og Klokka gjeng so smått,
 og Klokka døyr og stansar ...
 -- "Å gjer det fredt i Nott!"

 Og ute er det svart,
 og ute er det stygt,
 og ute uler Vinden;
 -- "å gjer det fredt og trygt!

 Og midt på svarte Heid,
 der flyg den Arming no
 med Ryggen kald av Rædsle;
 å send ho heim i Ro!

 Eg høyrer inkje meir ...
 Å, hjarteleg eg bed,
 å send mi Veslemøy
 til Mor si heim med Fred!" -- 

 Då høyrer ho på nytt
 den same skræmde Gang,
 det same Andetak,
 det same Livsens Sprang.

SIDE: 20

 Upp Døri flyg med Brak;
 inn stuper Gjenta kvit
 med Munnen turr og opin,
 med Augo utan Vit ...

 "Mor -- Mor, eg er so rædd.
 Her er so stygt og svart.
 Og, du, -- i Grave-Heid,
 der såg eg noko rart" ...

 "So, Barn; her er du trygg.
 Her når deg ingin Draug.
 Kom, set deg. Vart du skræmd?
 Eg høyrde kor du flaug.

 Her; drikk ein Drope Mjølk.
 Og roa deg ei Rid.
 -- Eg kvakk! So vel eg aldri
 visst høyrde Fylgja di."

Veslemøy.

 Ho er mager og myrk og mjå
 med brune og reine Drag
 og Augo djupe og grå'
 og stilslegt, drøymande Lag.
 Det er som det halvt um halvt
 låg ein Svevn yver heile ho;
 i Rørsle, Tale og alt
 ho hev denne døyvde Ro.

 Under Panna fager men låg
 lyser Augo som att-um Eim;
 det er som dei stirande såg
 langt inn i ein annan Heim.

 Ho gjeng åt sin Omnkråbenk
 og set seg, men veit det knapt,

SIDE: 21

 og tek denne Mjølkeskjenk
 og sit der roleg fortapt.
 Berre Barmen gjeng sprengd og tung,
 og det bivrar um Munnen bleik.
 Ho er skjelvande sped og veik,
 midt i det ho er ven og ung.

Syne.

" -- Nei Mor, det kann du tru med Lit;
eg misste korkje Hugs hell Vit.
D'er ingin Draum eg fèr i.
Nei; vel eg veit, for fyrste Gong
eg såg inn gjenom Glytten trong
inn i den andre Verdi."
 -- "Då fekk du Feigmanns-Gjerdi."

"Syt ikkje, Mor, for Veslemøy!
Det er kje eg som burt skal døy
og meg i Nå-Ham hylja.
Men Morbror hev me misst i Kveld.
Eg møtte han i Grave-Dæld.
Han skein som Moreld-Bylgja."
 -- "Gud vil honom nådig dylja."

"Det myrkna yvi Haug og Heid,
og Skùming dulde Lengd og Leid.
Eg gjekk med Gud i Tankar.
Då vart det stilt som djupt i Grav.
Det var som Verdi sovna av.
For Øyro Blode bankar ..."
 -- "Alt Dult i Myrkre vankar."

"Eg vart kje rædd. Eg undrast smått ...
Då ljosna fram av tette Nott
ein Mann i Måneskins-Lakan.
Eg kjend' han vel og venta stilt.
"Far vel," han kviskra kvævt og mildt.
Og burt i Lufti rak han."
 -- "Gud i din Himil, tak han!"

SIDE: 22

"Då var det som eg lukta Lik;
og høgt i Heíi gól eit Skrik.
Eg vitlaus vart og fæli
og sprang i Ørska villt min Veg,
til glad eg her fekk finne deg.
Men Minne er eg sæl i."
 -- "Gud æveleg glede Sjæli!"

Haugtussa.

 Ein Dag dei spurde
 med Kolning um Munn,
 at Mannen var dåin
 i same Stund,
 ja nett i den same Time.

 Då skalv den unge
 i Hùg og Hold:
 "no må eg sjå
 både Draug og Troll
 og Gasten med Håri lange."

 "Gud trøyste deg då,
 du Veslemøy;
 det vøre deg betre
 du måtte døy,
 so fingje du Fred i Jordi!"

 "Å heller vil eg
 med Augo sjå,
 enn dauv og blind
 gjenom Verdi gå
 og ikkje det sanne skilja!"

 -- Sidan såg ho
 i Haug, på Voll,
 både Nisse og Nøkk,
 både Draug og Troll
 og Gasten med Håri lange.

SIDE: 23

 Tidt mullande gjekk ho
 med myrke Ord
 og skræmde stundom
 si eigi Mor;
 dei sa ho vanta på Vìte.

 I Lyngmarki nord
 millom Haugar tri,
 der gjekk ho gjætte
 si meste Tid.
 Og Haugtussa vart ho heitand'.

Jol.

Ungdom.

Det er Joletid; det er Annandag.
Hjå Gamlemor held dei sitt Danselag.
Dit flokkar seg Gut og Gjente.
Føre er fælt med Snø og med Slaps;
Vegane er berre Grugg og Graps;
men alle so er dei plente.

Me veit kor det er i Ungdomens Tid;
etter all den kvardagsleg' Sut og Strid
ein Leik so hjarteleg smakar.
Og Gleda er gjæv og Gleda er kjær;
dei hoppar som Folar og Rundkast slær
og spenner i Golv so det brakar.

Og Guten drikk seg eit lite Mot;
so sullar dei fram på dansande Fot
og held seg i varme Hendar.
Å hei! ropar Guten og svingar sin Arm;
og Gjenta smyg etter so sæl og varm
og lær med dei kvite Tennar.

SIDE: 24

Og Gleda svell i den unge Barm;
gløymd er både Strid og Sutir og Harm,
og Live stormar og strøymer.
Hugen leikar og Augo lær,
Elsken gløder og Hjarta slær;
det er Stundir ein aldri gløymer.

Men vert det for mykje med Drykk og Bråk,
og vaknar Sinne med Slåsting og Ståk,
då kjem han, den vonde Mannen.
Og sìt i Kråi og flirer og glor.
Og då gjeng det laust med Meinferd og Mord,
til dessmeir Hugnad for Fanden.

Då fèr ei Uferd so mang ein Gut,
og Gjenta kjem ut i Skam og i Sut,
og Gleda vendest til Våde.
Di skal me fagnast på sømeleg Vis
og all Tid gjeva vår Herre Pris,
som unner oss Liv og Nåde.

Lage.

 Å hau deg og hei, no tek Fela i,
 og ho lær og læt
 og ho syng og græt;
 å kom, å kom no, du Gjenta mi,
 no skal me sulle saman.
 Å lengi gjekk me no kvar for seg
 og lengta so langt
 og tenkte so mangt;
 no hev du meg her, og no hev eg deg;
 det er so godt eit Gaman.

 Å hugsar du sist på den grøne Eng;
 eg sneidde og slo,
 du breidde og lo;
 so sat me kvilte på Moseseng;
 å du, det var blide Dagar.

SIDE: 25

Eg såg på deg og du såg på meg,
og me lo so godt
og forstod so godt;
eg tenkte med meg: dette jamnar seg,
og sidan seg allting lagar.
 Å ja, du Gjenta mi,
 det er so lang ei Tid;
 eg segjer fritt,
 og tenkjer tidt:
 å var me no alt på Veg!
 Her er so leidt og kaldt,
 og d'er so langsamt alt,
 men hadd' eg ho
 eg meiner no,
 so sytt' eg kje meir for meg.

Å hei! lat oss danse med' Dansen gjeng!
no Soli ho snur,
og Joli ho snur;
lat gå det på Kar, lat gå det på Spreng!
No gjeng det på rette Måte.
Til Vårs, kven veit, stend ein annan Dans;
hei! det skal bli Stell,
hei! det skal bli Smell;
ja då skal me leike forutan Stans,
å du, so glade og kåte.

 Og rundt dei sviv
 i låge Rom
 med Hopp og Hiv
 og Fele-Ljom,
 og Guten rak
 i faste Tak
 si staute Gjente svingar.

 Dei stormar på
 med Kast og Spenn
 frå Krå til Krå
 so Duren stend;

SIDE: 26

 og Drengen blid
 med Drosi si
 um sæle Hjåsvæv' tingar.
 Men Gjenta vâr
 med Smil og Spott
 gjev snøgge Svar
 til Glis og Lått;
 og Øle renn,
 og Blode brenn,
 og Slåtten kved og klingar.

Haugtussa ho sit i myrkaste Krå
og ser på og myler og mumlar;
ho ser det dei andre ikkje kann sjå,
som villt seg i Dansen tumlar.
 I Stogo det kryr
 med alle Slags Dyr;
dei hoppar som Skuggar og flyg og flyr.

Kvar ein og kvar ei hev Vardyvle sitt,
det fylgjer so trugi sin Herre;
det eine er svart, det andre er kvitt,
eit stygt og det andre verre.
 Å kunde dei sjå!
 dei fælte visst då
og Vondskap og Villskap seg vende frå.

Han Topp-Ola Leite strokin og stram,
som sviv der med Midja den svange,
han hev til Fylgje ein Haneham
med Sterten og Sporane lange.
 Han Dåse-Per Skau,
 han heve ein Sau,
og sløge Jo Bliland hev Reven raud.

Han Late-Knut Åse, Likesæl-Knut,
må fylgjast med Feitsugga fæle;

SIDE: 27

han Andrias Håland, den Gjentefut,
hev Bukken hoppand' i Hæle;
 men søtmælte Svein,
 som gjeng der so rein,
hev Vargen den grå' med dei lange Bein.

Med Slurve-Jens fylgjer ein utsvelt Gamp,
han fekk korkje Høy eller Vatten;
og Bjørnen er med han Sterke-Lars Kamp;
men Håle-Jakop hev Katten.
 Han Kristian Skar
 vil vera slik Kar,
men Hare-Pus spring i hans Fotefar.

Ho Skravle-Guri, ho hev ei Geit
med Horni som kvast kann rispe;
med Rund-Malli hoppar ein Smågris feit,
og Berit Floks hev ei Tispe;
 ho Mari der nord,
 ho heve ei Skjor;
ho Langskankle-Rakkel hev Merri stor.

Ho Maren og Mette og Lisabet
og Stine frå Storbrekke-Møne
og Jòrina Klopp og Olina Klett,
dei hev berre kvar-si Høne.
 Men Megga frå Ås,
 med Sylv under Lås
og Garden åleine, ho hev ei Gås.

So leikar dei rundt i lysteleg Dans,
på tvo Bein og andre på fire;
det svingar med Arm og sveiver med Svans;
det dissar i Stokk og i Spire.
 Då høyrest det Tråkk.
 Inn støler ein Flokk ...
Jau no skal me sjå her vert folksamt nok!

 Huldri or Haug,
 Tuft og Dverg og Draug,

SIDE: 28

Bøyg og Bustetroll
bykser inn i Koll;
lufsar i Kring
lett som inginting,
kravlar upp på Kant og Kiste;
lempar seg Rom
midt i Ståk og Ljom,
dansar der i Krå;
ingin kann det sjå;
Gryte og Kjel,
Horn og Tussespèl
Læt ein Lått som ingin visste:
 Vatsdrope-Klunk, Bekkje-Surl i Jord,
 Vindgråt av Vest, Båresus av Nord,
 Kviskring i Krå, Dùn av døyvde Ord,
 Kvasl av Lauv, som fell frå Kviste ...

Sulle no, tulle no,
Gråkall og Gråkulle,
tulle no, sulle no,
svævd er Sol;
humpe no, hoppe no,
Gråtopp og Gråtoppe,
hoppe no, humpe no,
hau! d'er Jol.
 Bummel,
 Bammel,
Rokkedans og Rammel,
myrkt frå Berg til Blåne.
 Bammel,
 Bummel,
Rangedans og Rummel,
sløkt er Sol og Måne.

Og villt og villare, hei! det gjeng,
hei! kringande deg,
hei! svingande deg;
no gjeng det på Kar, no gjeng det på Spreng,

SIDE: 29

no gjeng det forutan Måte.
Og aldri såg du slikt Hurlumhei
med Sveim og med Ståk,
med Bræl og med Bråk;
det durer i Natti på langan Leid,
og dei er fulle og kåte.

 Tingel,
 Tangel,
 Rumledans og Rangel,
 Brak i Bjørnekjole ...

Og her er Guten, å hei og hå!
gjenom Berg og Fjell,
gjenom Os og Eld;
å vil du meg ha, so kann du meg få;
eg fær når eg berre peikar.
Å kom med Truten, å hå og hei!
slik drusteleg Dreng
kann du få i Seng;
det finst kje slik Kar um til Rom du reid;
å ser du kor lett han leikar.

 Tangel,
 Tingel,
 Vavredans og Vingel;
 godt og myrkt i Joli ....
 .........................

 -- Veslemøy sit som tryllt og glor,
og tungt av Barm ho andar.
No gjeng det både ned og nord;
for Troll og Folk seg blandar.
Og Ljosi dovnar. Myrkre meir
og meir seg saman ringar.
Tussar tumlar seg fleir og fleir.
 -- So stryk det upp med Springar:

 Å gjævaste deg,
 eg giljar for deg,
 å sulla med meg
 i sudeli-dudelidei.

SIDE: 30

 Venaste deg,
 å venta på meg,
 no kjem eg til deg
 i dudelidei.

Å hildrande du,
 no vil eg meg snu
 og byggje og bu
 i Haukeli-Haukeli-hei.

 Gildrande du,
 med meg skal du bu
 og Rokken din snu
 i Haukeli-hei.

 Ragg skal du spinne,
 Tråd skal du tvinne,
 Sokk skal du binde,
 surelilei;
 eg skal deg sulle,
 stelle og stulle,
 hyggje og hu-
 -delideia !

 Vev skal me renne,
 Rev skal me vende,
 Brisk skal me brenne,
 surelilei;
 Vogga skal knaka,
 Reinknok skal smaka,
 Braud skal me bak-
 -elibeia!

Å gjævaste deg!
 å gilja til meg,
 og sulla med meg
 i sudeli-dudeli-dei;

SIDE: 31

 venaste deg,
 å venta på meg,
 no kjem eg til deg
 i dudeli-dei ...
 ................

 ... Mjukt som i Gråt
 tonar Harpelåt,
 lokkar lett og linn
 liksom Sumarvind,
 voggar seg blid,
 strøymer sterk og fri,
 svævest av i Draum og Stille;
 vaknar so spakt,
 velter fram med Magt,
 brusar upp i Brand
 liksom Marm ved Strand;
 søtt som i Blund
 stig ein fager Lund,
 elskhugvarm, med sorgblid Trille ...

Fram dansar ein Haugkall fager og blå
med Gullring um Håre som fløymer;
han giljar for Veslemøy til og frå,
og Tonar ikring honom strøymer.
 Å hildrande du!
 Med meg skal du bu,
i Blåhaugen skal du din Sylvrokk snu.

Um Dagen er eg den brune Bjørn,
som bykser i Skogane vide
og laugar mitt Ragg i djupaste Tjørn
og vassar i Straumane stride
 og leikar i Strand
 og rår yvi Land,
so langt som ditt Auga det timja kann.

Men når det lid til Midnettes Bìl,
og Dagen i Haug er gjengin,

SIDE: 32

då høyrer du Klunk og yndelegt Spel
som lindaste Lokking frå Strengen;
 då kjem eg til deg
 frå villande Veg
og søv i din Arm, til det vekkjer meg.

Men du skal sitja i Blåhaug Brur
i Silke og Sylv so det bragar,
og aldri kjennast sår eller stur
i alle dei Lìvedagar.
 Å hildrande du!
 Med meg skal du bu,
i Blåhaugen skal du din Sylvrokk snu.

Han rettar ut si bleike blå Hand;
ho skjelv av Uro og Otte
Men då den Møy skuld' kysse den Mann,
då hadde han Munn som ei Rotte.
 "Å Jesus!" -- ho bed
 um Frelse og Fred
og sig i Uvìt av Benken ned.

I Gjætlebakken.

Vindtrolli.

 Tsjuh! buh! segjer Nordan-Kvitskjegg,
 han hiver med myrke Vengir.
 Det yler og kvin yvi nakne Heid;
 det kvitnar um Ås og Engir.
 -- Tsju ........

 Tsju-hu-huh! segjer Nordvest-Istroll,
 det velter Skip og Stamnar.

SIDE: 33

 Have rørest av djupe Grunn
 og bryt på femtan Famnar.
 -- Tsju ......

 Tsjui-lu! segjer Vestan-Havmann,
 han kjem so vide av Sjø.
 Lett leikar den Gut um brune Bakkar,
 men lite so er han stød.
 -- Tsju ......

 Tsjui-lu! segjer Vestan-Havmann,
 han er so salt og våt.
 Han lokkar med Sol og Blåning blide,
 men helst det endar i Gråt.
 -- Tsju ......

 Tsju -- su! segjer Austan-Bergkall,
 han er so kvass og klår.
 Han kjem frå alle dei ljose Tindar
 med Snøhatt um snøydde Hår.
 -- Tsju ......

 Sulilu! segjer Sunnan-Ljosalv,
 han susar i Lauv og Lyng.
 Blomar hev han i fløymde Håre
 og blæs på Fløyte og syng.
 -- Tsju . . . . . .

 Sulilu, segjer Sunnan-Ljosalv;
 då er det godt å gjæte
 Då er det lognt under solvarm Stein;
 då vil mine Lomb seg kjæte
 -- Tsju ......

 Sulilu! Å du sæle Sùmar
 med Sol i Bakke og Bròt.
 Då søv eg i Lyngen min beste Blund
 og vaknar utan Gråt.
 -- Tsju ......

SIDE: 34

D'er kje greidt.

Å Stakkar kor du kulsar, du snilde Smalen min,
i dette Ruske-Regne og denne våte Vind!
Der under Alve-Steinen, der er ei Livdekrå;
der fær du inn-åt kryle og prøve um du må
 Lindring få.

Men Kui ho vil heim att; det er so stridt eit Jag;
ho hev kje Fred i Marki på slik ein Regnvêrsdag.
Men tomt det er i Lødo; kva skal me gjera der?
Me fær no heller stogge og freiste um me fær
 noko her.

Attunder Rundehaugen, der er kje fullt so stridt;
der fær me trøyte Tidi, du gode Bùje mitt!
Og kanskje Huldri slepper oss inn ei Stund hjå seg;
ho veit kor vondt me lider i Dag på Gjætle-Veg,
 dé som eg.

Alt tek det til å renne ned etter Ryggen min;
ufysi er det våte innpå det varme Skinn!
Og Foten sokk i Myri, og Hol der er på Tå,
og våt og tung vart Stakken; å snilde Ku, du må
 roleg gå.

Eg frys, so snart eg fær vel min Styng innunder Barm;
då lyt eg heim meg skunde til Mor i Stogo varm.
Då fær eg skifte Klæde og kvile meg ei Stund;
og de fær Mjøl og Syddre og gode, varme Brunn
 åt svoltne Munn!

Fuglar.

 Kra! Kra! segjer Kråka,
 ho flyg so tungt under Sky.
 Ho klæd seg i Vadmål godt og grått
 utan Stas og Kaupe-Ty.

SIDE: 35

 Ho gjeng på Åkren i Flokkar
 og veit seg so klokt å snu.
 Ho er seg so vyrdsleg ei Bondekòne;
 men ingin skal henne tru.

 Ho gjeng i sitt lovlege Yrkje
 der kringum Gjerde og Vegg;
 men når ein so skal sjå seg til,
 so hev ho teki Egg.

 Skrat! Skrat! segjer Skjori,
 ho hopper so lett i Kring.
 Skvatrar og vippar med Vele sitt
 og duger til ingin Ting.

 Det er ei Fantekjering;
 ho fer med Slarv millom Tre.
 Garpar og gjøner og lær og lyg;
 og stundom stèl ho med.

 Kvirrli-kvitt! segjer Staren,
 der svartgrøn i Sol han skin;
 han er so hoppande glad ein Unge,
 og plent som ei Perle fin.

 Tipp, tipp! segjer Erla,
 der stillt ho hoppar og smett.
 Ho er som ein litin Barnetanke,
 so rein og blå og lett.

 Smekk! smekk! segjer Steindilpa
 ho smattar so trygt og turt.
 Men vesle brune Fuglekongen,
 han kjem millom Blomar burt.

 Tirli-ti! segjer Lerka,
 ho stig og stig imot Sky.
 Kvar Gong ho tirlar i Morgonstundi,
 då verter Verdi ny.

SIDE: 36

 Tirrli-ti! segjer Lerka,
 ho sviv under Kvelven fritt.
 Kvar Gong ho tirlar i Morgonstundi,
 det kitlar i Hjarta mitt.

 Vi -- vipp! segjer Viba,
 ho rid seg so høg ein Hest.
 Fjør hev ho i Hatten, og Fløyels Kufte,
 og kvite Silkevest.

 Eg kjenner so vel dei vene Eggi
 i grøne Tuve-Reir.
 Eg tok deim; men Mori bad so sårt;
 -- eg gjer det aldri meir.

 Men Heluna, vene brune Fuglen
 med svarte Fløyels Barm, -- 
 kvar Gong ho fløytar på lynggrå Tuve,
 då vert eg i Hjarta varm.

 Men Heluna, vene brune Fuglen,
 som stig meg so stilt imot, -- 
 kvar Gong ho fløytar på lynggrå Tuve,
 det græt meg i Hjarterot.

Under Jonsok.

 Sunnan-Regn, Sùmar-Regn
 droplar lint frå lettslørd Himil,
 svalar sælt den svidde Lufti,
 doggar mjukt dei brende Bakkar.
 Drýs og droplar godt og lengi;
 lækjer Jordi, laugar Våren;
 held so etter velgjort Arbeid
 mildt og rolegt upp mot Kvelden.
 Og det opnar seg og andar,
 Blom og Blad og alt som lìver,
 Stylk og Strå og friske Lyngtopp,
 Pors og Brisk og beiske Triblad.

Heluna: Heilo.

SIDE: 37

 Andar ut si varme Sæle
 i dei tusund, tusund Angar,
 tusund friske, fine Angar, -- 
 til som Balsam Lufti fløymer.
 Og ein Klår-Eim sveiper Jordi,
 Eim av Livsens Elsk og Yljing,
 som det lette Slør um brune
 runde kjælne Brurebarmar.

 Veslemøy med stille Buskap
 driv imillom Rundehaugar
 nord ikring den svarte Tjørni,
 som gror att med Myr og Mose.
 Fårleg er den Hengje-Dinsa,
 klædd med Bær-tåg og med Myr ull;
 ned-på svarte Evje-botnen
 søv ein Lyngorm lang og diger.
 Men i Bakken Fêe beiter,
 nippar av den unge Lyngtopp;
 Lombi dansar rundt ikringum;
 søkjer so si Mor og pattar.
 Og som skire Sùmarkvelden
 legg seg mjuk um alle Markir,
 og den ljose varme Kveld -- røyk
 hildrar alt i Dis og Dimme, -- 
 Då sin Bunding burt ho gløymer,
 Veslemøy, der still ho vankar,
 og i tankelause Tankar
 sig ho av og ser og drøymer;
 ser det livne under Leite,
 ser det vakne millom Steinar,
 ser på hulde Åker-Reinar
 fager Bøling søkje Beite.
 Haugmøy i den blåe Stakken,
 prydd um Barm med Sylvlauv fine,
 sìt på Tuva under Bakken
 og strår Salt åt Kyrne sine.
 So ho reiser seg og lokkar;
 Håre fløymer yvi Herdi;

SIDE: 38

 Bøling vent i Rad seg flokkar,
 og mot Fjelle rekkjer Ferdi.
 Ku for Ku, og gamle Dimmeld,
 Stuten stor som etter ruggar,
 synest som ei Rad av Skuggar
 mot den ljose Nordan-Himmel.

 Ut er slokna Avdagselden;
 gråe folnar alle Skyir.
 Verdi ligg i Draum og lyder,
 og det gjeng som Song i Kvelden.

 Langt det vart åt dykk og meg
 inn-um Heime-Helle;
 no åt Sùmarstøl me dreg
 under Skarefjelle.
 Kom no, kom no, Kyri mi!
 Svalt det er i Skare-Lid.

 Ku-såta!
 Ku-såta!
 I Fjelle gror grønaste Åta.
 Kom Kyri!
 Kom Dyri!
 Kom Dimmeld og Dros,
 kom Randeliros,
 um Kveld!

 Under Nordan-Ås er godt,
 inn-i Huldre-Hagen.
 Lang er der den logne Nott,
 stutt er Solbrandsdagen.
 Og i Berge svalt og stillt
 er der Livd mot olmt og illt.

 Og når Skodda sig um Ås
 og kvar Solglytt jagar,
 driv me rundt på Ville-Rås
 og hev gode Dagar.
 Sky og Skodde yvi Lid, -- 
 då er Huldri trygg og fri.

SIDE: 39

 Ofte då i svale Kveld
 Jutull for meg giljar,
 lovar meg sitt heile Fjell,
 um eg er til Viljar.
 Men so fått eg fagnast kann
 med det tunge Troll til Mann.

 Huldri gjeng i harme Sut,
 må i Elskhug brenne
 til den ljose Dagsens Gut,
 som ho ei fær kjenne.
 Gjerne bytt' eg Ham og Hått,
 um med han og fekk det godt.

 Soli stig og Soli gjeng;
 Vinter kjem og lakkar;
 utan Vén og Brureseng
 Huldri veglaus flakkar.
 Leid er lange Lengtings Brand;
 aldri kjem den ljose Mann.

 Ku-såta!
 Ku-såta!
 I Fjelle gror grønaste Åta.
 Kom Kyri!
 Kom Dyri!
 Kom vanka med meg
 den villande Veg
 um Kveld!

I Slåtten.

No Ljåen han syng på den saftige Voll,
og alle Småblomane slær han i Koll,
og Grase av Roti han sopar.
Det gjeng seg so lett i den dogg-mjuke Eng;
i Skårane svingar seg Dreng etter Dreng
og slær so or Vegen! det ropar.

SIDE: 40

Ja svinga, du Slåttar, og Vollane snøyd!
Det angar so godt av det nyslegne Høy,
som Verdi var full utav Blomar.
Det legg seg ein God-dåm um Bakke og Bygd;
det er som ei Ørske av Nøgd og av Trygd;
det angar so hjarteleg Sùmar.

Og gjev det vil skifte med Sol og med Vind,
so all den Guds Gåva dei godt kann få inn!
Det vil eg so inderleg beda.
Ja gjev oss ein Terre so god og so traust!
Då tarv me kje ræddast den folnande Haust;
og Jol skal me halde med Gleda.

Veslemøy undrast.

Gjentunn' breider der Gutann' slær;
so ropar dei til kvarandre og lær.
 -- Me veit, når det er so laga -- .

Ja lett det gjeng med Lentur og Fjas
på Vollen der i det fallne Gras.
 -- Me veit, når det er so laga -- .

Og skjemte og fjasa, -- lat gå med det;
det gjer eg kanskje ein Gong, eg med.
 -- Me veit, når det er so laga -- .

Ja tenk um eg råka den Guten snilde,
som ikkje åt Haugtussa flire vilde!
 -- Me veit, når det er so laga -- .

Ja skjemte og fjasa, -- det skìl ikkje meg;
men tenk at Gjentunn' vil gifte seg!
 -- Me veit, når det er so laga -- .

Um Guten er ven, når han litin gjeng,
so vert han ljot, når han veks til Dreng,
 -- Me veit, når det er so laga -- .

Terre: turt Vêr.

SIDE: 41

Og endå um Drengen seg vise kann,
so vert han eit Troll so snart han er Mann.
 -- Me veit, når det er so laga -- .

Ja tenk! at dei lokkar deim til å frie!
Og tenk at dei vil til Kyrkje ride!
 -- Me veit, når det er so laga -- .

Dei veit dei hev berre vondt i Vente.
Men endå ingi vil gange Gjente.
 -- Me veit, når det er so laga -- .

Gjenta hev Moro, Kona hev Slit;
men endå hev dei so lite Vit.
 -- Me veit, når det er so laga -- .

Nei fyrr eg vil byte mitt Gjente-Kår,
fyrr gjeng eg og gjæter i hundrad År.
 -- Me veit, når det er so laga ...

Og fyrr eg vil inn i den Suti hard,
fyrr gjeng eg og bed meg i kvar Manns Gard.
 -- Me veit, når det er so laga ...

Ja fyrr eg vil dragast med Barn og Mann,
fyrr gjeng eg Fanteferd Land og Strand!
 -- Me veit, når det er so laga ...

Skjemte og fjasa eit Grand, -- lat gå;
men kysse eit Skjegg! Å langt derifrå!
 -- -- Det var, -- um det var so laga?

Dømd.

Det kveldar um Haust yvi låge Land.
Eit Havbrak vaknar ved Nordan-Strand.

Blåkalde Skyir kviler i Vest.
Dagsens Auga sloknar og brest.

SIDE: 42

Myrane søv under Tåke-Feld.
Å-sus varslar i stille Kveld.

Trolldom lurer i Jordslags Eim; -- 
Veslemøy hastar med Smalen heim.

Men nede på Bøen, ved Elvestrand
såg ho ein underleg gamall Mann.

Knebrok hadd' han og Kufte sid;
høyrde kje heime i denne Tid.

Då fekk ho so hjarteleg vond ein Kvekk;
kunde kje koma av tverran Flekk.

Men Mannen tusla på Elvebard
der attum den eldgamle Skiftesgard.

Tusla og stræva forutan Ro;
sleit og lyfte, men Garden stod.

Lyfte og sleit utan Ro og Rast;
men Steinane låg som i Muren fast.

Då skreik han og grét av Barmen trong,
skreik og grét til det vart som Song.

Eg hev som vigde Mammons Træl
for vesal Vinning selt mi Sjæl;
for dette arme Stykke Jord
eg frå meg Fred og Frelse svor.
No finn eg aldri Heim og Hamn,
Gud hjelpe meg i Jesu Namn!

Den ut er dømd or Himmerik',
som her i Verdi gjorde Svik;
han miste Ord, han miste Tru
og kann kje millom Venir bu.

SIDE: 43

No veglaus driv min brotne Stamn,
Gud hjelpe meg i Jesu Namn!

Eg gjekk som ærelause Svein
og flutte denne Deildestein;
eg braut mitt Ord, og braut mi Tru
og kann kje millom Venir bu.
Eg finn kje Fred og Faderfamn,
Gud hjelpe meg i Jesu Namn!

Dei vil ta henne.

Måneskinsmøyane.

Jordi søv i sitt Vinterlin.
Bjørki den unge, rimkvit og fin,
stend som i Sylve skòri,
eller som bygd av Stjerneskin.

Jordi søv i sin Vinterblund.
Månen lyser på Himilrund.
Tusund av Diamantar
glimar um Grein i den frosne Lund.

Bråkveikt blenkjande, strålerein
bivrar den Glitring um Kvist og Grein.
Det er liksom Lunden lìvde,
strådd med Perlur og Glimestein.

Stirande inn i den sylvblå Glans
Veslemøy stend utan Hugs og Sans;
då ser ho med ein Gong Møyar,
kvite Møyar som gjeng i Dans.

Kvite Møyar som gjeng i Ring;
stille sviv dei i Stìg og Sving.
Det er som ein Dans i Draumar
til Takt av stilslegt Sylvklokke-kling.

SIDE: 44

Bygde er dei av Lufti blå;
Kjolar av Måneflor hev dei på,
sauma med Stjerneglitter,
løynande lett dei Barmar små'.

Håre flyt i vallande Flaum
ned yvi Rygg som ein sylvgrå Straum.
Yvi dei bleike Vangar
Stjerne-Augo i stille Draum.

Aldri såg dei den varme Dag;
stilt det er i det Ungdomslag.
Stivt dei i Dansen smiler.
Kalde søv desse Andlits-Drag.

Lengi tryllt må Veslemøy stå,
drøymd den Dansen stirande på.
Då nikkar dei som til Helsing.
Og kverv i Luft som ein Frostrøyk grå.

Heilagbròt.

 Ho tuslar stur i Kring
 og lite mæler
 og frys um tronge Bring
 og ymist fæler.

 Skal snart ho av og bu
 på Drauge-Øyar?
 Kva vil dei henne, tru,
 dei bleike Møyar?

 Ho gjeng i kalde Vind,
 men heit må brenne.
 Den vonde Styngen sin
 ho att fær kjenne.

 Imillom Ku og Lamb
 ho gjeng og drøymer,

SIDE: 45

 og vimar att og fram
 og all Ting gløymer.

 Ein Sundag med si Mor
 ho gjeng til Kyrkje;
 ho vil med heilagt Ord
 sin Vanhug styrkje.

 Det heng frå Have inn
 med Musk og Væte.
 Døyvt syng i Skodda stinn
 det Klokke-Læte.

 Der millom Greftir sein
 og hugtung rek ho.
 Der ligg eit morki Bein;
 det til seg tek ho.

 Ved Barm med vyrdsam Agt
 ho vil det live;
 det skal den vonde Magt
 frå henne drive.

Kravsmannen.

Ho ligg um Natt i Benken sin
og lyder på den tunge Vind,
som læt og græt um Stova.
Og Timar sig so smått um Senn.
Ho frys og skjelv og stundom brenn;
og aldri fær ho sova.

Som so ho ligg der mod og ør,
det bankar hardt på Ute-Dør,
og henne just det varar.
Ho upp og ut og kring seg ser.
Er Folk på Veg i slikt eit Vêr?
 -- Ho spýrr, men ingin svarar.

SIDE: 46

Tri Gongir slik ho fara må;
men inkje Liv der er å sjå.
Då må ho ottast Fåre.
Ho breider seg i Benken ned,
og so med Munnen att ho bed
tri Gongir Fadervåre.

Som der ho ligg i Sveitelaug,
på Golve blånar fram ein Draug
som upp av Jordi skotin.
Han stend og stirer still og kvit.
So hinkar han åt Sengi hit;
tungt dreg han eine Foten.

Av Rædsla nòmi ligg ho kald
og kjenner seg i Daudmanns Vald,
og Halsen inn seg snører.
Den daude med sin valne Arm
fùmlar seg inn åt strøypte Barm
og ved det Beinbròt rører.

"D'er mitt, d'er mitt," han mullar hås;
"du braut den sterke Vigsle-Lås
og stal mi Kneskjel-Spilre;
kom att, kom att, legg Beine ned;
fyrr fær eg ikkje Kvile-Fred,
men må som Dauding vildre."

Han kverv; og smått ho vaknar or
og gråtande hjå Gamlemor
i Storeseng seg gøymer.
Til henne alt ho segja må.
Då finn ho Ro; då ser ho Råd.
Og snart i Svevn ho drøymer.

Men ute Vinden strøymer.

SIDE: 47

I Skodda.

Ho stend for Glase, der Regne dryp.
Ved Barmen hev ho ein Daudingklyp.

Då vaknar på nytt det kalde Agg;
ho på seg riv sine Kyrkjeplagg.

I Lin-Duk legg ho den Beinstubb inn
og hastar til Kyrkja i Skodd og Vind.

Der grev ho åt Beine so trygt eit Reir.
Men då ho skal sjå, ho hev det kje meir.

Som klumsa stend ho; leitar og bed;
men burte er Duken, og Beine med.

Då kolnar ho burt, då er ho kje glad;
ho grev og leitar på all den Stad.

Ho grev og leitar med ville Mot;
ho grev til det blø'r under Nagla Rot.

Ho leitar til Handi er blå og stinn;
men burte er burte. Ho inkje finn.

Då tuslar det burte i Kyrkjegardskrok.
Der stod ein Gråkall, i Lått seg skok.

"Det skal du ha, du! hå-hå! hi-hi!
 -- I Gårkveld gløymde du Mjølki mi!"

Burte er han på lette Legg.
Vinden yler um Kyrkjevegg.

Einsleg stend ho i rådlaus Gru;
Vinden dundrar i Kyrkjebu.

Det javlar i Jordi, ned-døyvt, stridt:
"kom att med Beine ... med Beine mitt ..."

SIDE: 48

Ho veit ikkje ut, ho veit ikkje inn;
Skodda myrknar um Kyrkjetind.

Av Grav seg tøygjer ein Arm so lang ...
Ho skrik av Rædsle og sèt på Sprang.

Veslemøy sjuk.

Ho ligg i Febervilla
Dagar og lange Næter.
Gamlemor steller best ho kann
og stilt for Veslemøy græter.

"Du store Mann der uppe,
du leggje kje dette på meg!
Du veit ho er det siste eg hev;
du må kje ta Gislaug frå meg.

Son min drog yvi Sjøen;
han var ikkje Guten hæve.
Eldste Dotter mi kom til By'n;
der gjeng ho no som ei Tæve.

Andre Dotter mi døydde;
det kunde mitt Hjarta brjote.
Arme gode Lisabet mi,
du skulde kje Live njote.

No hev eg ikkje fleire;
du må meg i Nåde spara!
Lat meg få sitja med Gislaug i Ro,
til eg or Heimen skal fara."

Men Veslemøy ligg i Ørska
og sårt seg ankar og øyar.
Ho kavar med Skrymt og Heimgangs-Draug
og mullar um Månemøyar.

SIDE: 49

Snøstorm.

Tungt dùnar det ute og bryt og brakar
og myrknar med Tjukkne og Kave.
Det gyv yvi Heidar, og Isar knakar,
og Tordýn rullar frå Have.
Dei løyste Magtir um Jord seg trengjer,
og Stormen velter, og Frosten sprengjer,
 og Leid og Led
 vil drive ned,
og alle Vegar seg stengjer.

Og Vargane gøyr i dei høge Urdir
med Blodskùm um blånande Tenner;
og Nøkken i Os under Isen lurer;
frå Grendine Nålugt han kjenner.
Og Havdraug bleik gjenom Ròke luvar
og skrik i Stormen og hæ'r og huar
 og lær so kaldt;
 no fær han alt!
Med Lik seg Marstrandi bruar.

Og Himil og Heid og dei gråe Knausar
gjeng saman i Gòv og i Skodde.
Det ramlar i Berg og i høge Hausar;
det kokar um Båe og Odde.
Dei løyste Magtir vil Verdi øyde
og allting rive og allting snøyde;
 og alt som kryr
 seg saman tyr:
skal Live slokne og døye?

Ho ligg og vimrar og illt seg bèr
og stirer mot gråe Rute;
det er dei fæle Risar ho ser,
som tumlar i Skodda ute.
Ho skjelv på si Sengjepute.

Som Skuggar av Fjell dei ragar ikring
og Hovud i Sky må sløre.

SIDE: 50

Dei Himil og Hav og alle Ting
i Hop vil velte og føre
og saman i Gyrme røre.

Ein stend til Live i Havsens Svelg
og rotar det upp frå Grunnen;
ein ligg i Nord og blæs som ein Belg
med Isgufs or hole Munnen.
Slik Gaphals vart aldri funnin.

Ein annan stend i ytste Nordvest
og dreg inn Skyine tunge;
ei Gyger gufsar som ho kann best
eit Snøfok or fulle Lunge.
So driv ho Våren den unge.

På Skare-Kula under eit Sva,
der Styggedans gjeng i Joli,
der sit Trollkjeringar tolv på Rad
og galdrar med Gjèling hóle,
skal freiste å sløkkje Soli.

Og fær dei Framgang med denne Sak,
so vil desse Risar vinne
og Live slokne med Skjelv og Skak
og siste Dagen sin finne.
Og alt vil då Isen binde.

Men Soli smiler ovanum Sky;
ho meiner ho kann det herde.
Dei når ikkje upp med sitt Gnål og Gny
og Galdresongane svære, -- 
um aldri dei dette kann lære.

Draken.

Han Heilag-Per Åse i Verdi er glad,
og Gardar og Jord eig han nokon-kvar Stad;
men nok hev han endå kje fengi.

SIDE: 51

Den Haugastadparten som Gamlemor eig,
det er slik ein lettvinn og nibbeleg Teig;
den lurde han etter so lengi.

Og no kann han rekne det meste for sitt;
han Enkja laut hjelpe med Pengar so tidt,
då Mannen åt Jordi var borin.
Med Rentur det voks, som det var no hans Von;
og no vil han Garden få sett til Auktion;
so tek han det heile til Våren.

Der sìt han i Benken so stabben og tett
og krever av Gamlemor heile sin Rett:
"no kann eg kje lenger deg live!"
Den gamle ho jamrar og veit seg kje Råd;
"å arme mi Veslemøy, kor skal det gå?
No vil dei på Bygdi oss drive!"

Men støkkt må ho stogge med Gråt og med Skrik;
på Sengi ligg Veslemøy stiv som eit Lik,
og fælsleg ho skifter sin Hamlìt.
Bleik snur seg den Gamle til Kravsmannen hard;
"ja no kann du få både Stogu og Gard;
men gakk so -- med Liv på ditt Samvìt!"

Han Heilag-Per sìt der i Andlite grå:
"kva er det -- kva er det ho stirer so på?
Ho ser noko! Hu, eg tek Fæla!"
"Å Barne mitt arme, du tak' det med Ro!
Me skal nok få Føda vår lel, båe tvo,
 -- skal so eg på Bygdine stela!"

Men Veslemøy kvæser med kavande Munn:
"sjå Draken -- sjå Draken -- med Gap som ein Brunn ...
og Eldkam frå Hovud til Halen ...
Å Fader vår ... Jesus ... som Djevelen batt ..." -- 
 -- Han Bøne-Per triv etter Sylv-Stav og Hatt
og stuper på Døri som galin.

SIDE: 52

Hjelpi.

Det er so vondt um Natti;
då kjem dei Daudingar kalde
hit av den stengde Kyrkjegard
og ringar seg um henne alle.

Og fiktar og slær i Lufti
med Knokar og knytte Hendar
og gaper med glisande Kjakebein
og griner med grésne Tennar.

"Daudingbeine stal du ...
Daudingbeine naut du ...
Kaldt det er på Kyrkjegard;
Daudefreden braut du ..."

Ho kavar i kjøvde Rædsla
og vrid seg og vondt seg ankar;
Gamlemor fær kje i Hjarta Fred
for alle dei myrke Tankar.

Då sender ho Bod til Presten.
Han kann dei Bandi vinde
og med det heilage, sterke Ord
Vondemagtine binde.

Presten i Kappe og Krage,
høg han for Sengi stend;
so vel han kjenner dei vonde Magtir,
og Harm i Hjarta hans brenn.

Han les av den vigde Boki
Bønir og Eidar harde:
"eg byd deg ved Gud i Jesu Namn,
av Hold og av Ham du fare!" -- 

Då gjeng det eit Brak um Huse,
og fælt det i Skorstein tyt;

SIDE: 53

Gamlemor græt med Gledetårir;
no veit ho det vonde tryt.

Veslemøy slær upp Augo,
dei lyser so vent og blått;
då signar han henne med kvite Hendar;
det gjorde i Hjarta godt.

"Herren signe og vare deg,"
so fagert han for ho bed;
"han late si Åsyn lyse
på deg og gjeve deg Fred!" -- 

Presten til Gamlemor talar:
"no trur eg, til Liv det stend."
So rid han strak på staute Folen
ut or den stille Grend.

Veslemøy tryggare sidan
ligg med rolege Faktir.
Gud velsigne den Prestemann!
Han batt dei vonde Magtir.

Det vårar.

Mot Soleglad.

 Det stig av Hav eit Alveland
 med Tind og Mo;
 det kviler klårt mot Himilrand
 i kveldblå Ro.

 Eg såg det tidt som sveipt i Eim
 bak Havdis grå;
 det er ein huld, ein heilag Heim,
 me ei kann nå.

SIDE: 54

 Ho søv, den fine Tinderad
 i Draume-Bann;
 men so ei Stund ved Soleglad
 ho kjem i Brand.

 Når Dagen sig som Eld og Blod
 i Blåe-Myr,
 det logar upp med Glim og Glod
 og Æventyr.

 Det brenn i Brè og skjelv og skin
 med Gullan-Bragd,
 og Lufti glø'r i Glans av Vin,
 Sylv og Smaragd.

 Men av han døyr, den bleike Brand
 som slokna Glod,
 og klårt som fyrr ligg Alveland
 i kveldblå Ro.

 Eg lengta tidt på trøytte Veg
 der ut til Fred;
 men Lande fyrst kann syne seg,
 når Sol gjeng ned.

Vårdag.

 Å nei, for Himil rein og klår!
 Å sæle meg, no er det Vår!
 No spelar Liv um Land og Strand;
 å sæle meg, at upp eg vann!

 Å nei, for Dag vår Herre gav!
 So skirt um Fjell, so svalt i Hav!
 So linn ei Luft, so høgt um Haug!
 Og dette sæle Solskinslaug!

 Å nei, eg høyrer Lerka slå
 upp under bleike Himilblå;

SIDE: 55

 mot Kvelv ho stig med Songen sin;
 snart når ho visst i Himlen inn.

 Sjå Måken ror frå klåre Nut
 i stille Tak mot Have ut;
 og Fugl det kvitrar, kved og syng
 i Tun og Tre, i Lund og Lyng.

 Og å, som Soli lognar trygg
 som Varmeflaum um Barm og Rygg!
 Og gjenom all den milde Dag
 det mjuke, salte Havsens Drag!

 Det brydder Strå, det sveller Knupp,
 og Sevja stig i Trée upp;
 ein Dåm det vaknar søt og tung ...
 Å sæle meg som er so ung!

Sùmar i Fjelle.

På Fjellveg.

 Her gjeng eg rædd i fæle Fjell
 med Hugen kvævd og sprengd.
 Å hu! Visst aldri ut eg held
 å gå slik innestengd.

 Det legg seg tungt for Barmen trong;
 eg fær kje ande ut.
 Eg skjelv og tenkjer Gong på Gong:
 han fell, den tunge Nut.

 Det stengjer Vegg og Rygg og Kamb
 for Syn og Sans og Sinn.
 Den gråe Bergufs skyt seg fram
 og vil meg byggje inn.

SIDE: 56

 Her er kje Råd, her er kje Rom,
 her er kje Vind og Luft!
 Men rundt i Fjelli døyvde Ljom
 som Rop frå Djuv og Kluft.

 Og um frå ville Kampe-Heid
 eg fæli burt meg snur,
 so stengjer på den andre Leid
 den blåe, bratte Urd.

 Å hu, so myrkt og trongt og villt!
 Det kolnar meg um Kne.
 Og hu, som her er audt og stilt!
 Eg er som gravi ned.

Den snilde Guten.

Det er han Jon som gjætte her til no,
den eldste Son hans Åmund upp i Bròte;
dei øygnar Garden langt burti ei To
som hev seg inn i bratte Berge skoti.
No er han glad for her han skal ifrå;
han er alt vaksin og skal ut og slå.

Hans unge Andlit er so godt og rundt,
med ljose Luggen tett um Panna runnin;
på Lippa gror eit Dun so lett og tunt,
og kvite smiler Tennane i Munnen.
Som Killing lett han hoppar Stokk og Stein
og synger kvat og lær åt alle Mein.

No skal han fylgje denne fyrste Ykti
og vise henne Veg og Merke-Leid,
so ho kann kjenne denne ville Heid
som aldri noko Folk hev butt hell bygt i.
Med nye Buskap må ho og bi kjend;
til Framand seint vert Dyrehugen vend.

SIDE: 57

So driv dei Buskap fram i Morgon klåre
i Luft so rein som aldri fyrr ho såg;
det er som Urd og Koll utsona låg
i Glans av dette Ljos frå Himlen bòri.
Ho drikk den lette Luft i djupe Drag
og syger Liv av denne Herrens Dag.

Han syng og blistrar, driv, og stundom røder,
halvt gutebljug, halvt mannsleg klok og kaut;
det gjeng um Vêr og Vind og Sol som gløder,
um Fjelli her og desse snilde Naut.
Han mangt fortel um kvart og eitt av Dyri.
Men mest han veit um "Dokka", Bjøllekyri.

Og fri og glad og reint som kjend ho blir,
og svallar med i denne gode Trygdi;
han hev kje denne halve, kalde Flir
som desse tunge Gutar nedi Bygdi.
Han nemner henne beint og godt og greidt;
Haugtussa-Namne visst han aldri veit.

Han syner henne Gjætle-Berg og -Bekk,
og Svartedalen lang med Kvervesteinen,
som stundom snur seg, plent som Liv han fekk,
og Skare-Ufs, der Farfar hans skaut Reinen.
Men der i grøne, svale Bjørkelid,
der hev det ein Gong vori Bjørnehi'.

Ho spýrr som halvt i Skjemt um her er Troll;
"å ja," han svarar utan Spott i Tanke;
"det bur nok sumt i både Kuv og Koll;
men meir det sviv ikring på Videvanke."
Og no ho vìta fær at Jon er klok;
han grev i Kufta si og finn ei Bok.

"Kann hende trur du kje at slikt kann finnast?"
 -- det kjem eit Mistru-Drag um Munnen fjåg -- ;
"men meir enn ein eg veit som vel kann minnast
at slike Ting han klårt med Augo såg.

SIDE: 58

Og her i denne Bok eg ein Gong fann
du skal få sjå at denne Tru er sann."

Det er so knapt ho kann si Glede styre.
Att-under Stein dei sèt seg båe tvo;
her Ku og Smale gjeng so godt i Ro,
so no dei kann seg trygt med Kunnskap hyre.
Ho ser på Jon mjuk i sitt Augnelag.
At Dreng kann vera ven ho veit i Dag.

Han les i Boki svart som bakt i Jord,
og d'er visst lengi sidan dèr han stikta;
der stend um Nykk og Troll med reine Ord;
og då me veit det kann kje vera dikta.
Kvart Ord ho syp, og lyder trutt og ant,
og lær og ropar: "sjå um d'er kje sant!"

No kann dei lengi nok få læ og flire;
det stend i Boki; og han Jon det trur.
 -- So glade sìt dei saman der i Urd,
og Sogur gjeng, og dèr tarv ingin fire.
Og Nistematen saman gneg dei på;
Jon sìt og sìt og gløymer reint å gå.

Med Undring høyrer han det store Ord,
at um han Tagnad tru vil ærleg lova,
so er ho sjølv av desse få på Jord,
som hev den underfulle Synegåva.
Han gjev si Hand. Av Vyrdnad er han fyllt.
Og alt ho no fortèl. Han er som tryllt.

So lid det til; dei tenkje må på Klokka.
Det er alt seint; ho er visst mote sju.
For siste Gong han helsar Sau og Ku
og kjæler kjærleg for den blide "Dokka".
So må han gå. Åleine stend ho der.
 -- Men Dokka fekk frå same Stund ho kjær.

SIDE: 59

På Gjætleberg-Nut.

Det er som villaste Røys og Urd,
so vidt som Augo kann vinne;
men Gudskjelov! når eg rett meg snur,
so kann eg Have finne.

Å Gud velsigne den blanke Rand,
som ringar seg blå der ute!
Og Gud velsigne kvar Siglarmann
og kvar den symjande Skute!

Men hu, denne Fjell-Urd med Kamp og Koll
i villaste Vill-Røys slengde, -- 
det er som ei herjande Horg av Troll,
av Tora slegne og sprengde.

Og Nòs og Nabbe og vide Stakk
og Hausar rullande runde,
d'er Gygr og Rise som sprang og sprakk
i solblanke Morgonstundi.

Dei ståka og stangast i harde Tak
mot Gudar og ljose Sveinar;
men ned dei ramla med Røyk og Brak
som Bergbròt og Kampesteinar.

Og Armar datt yvi krøkte Bein
og Haus millom Bùlar lange;
so veltest ihop denne Verd av Stein
av Skoltar og Bròti mange.

I Logn under bratte Bergvegg-Stup,
der søv dei svarte Votni;
dei glor som glimande kalde Glup
med falske Underbotn i.

Når stilt det regner i myrke Kveld,
vil Nykken i Vatsmål drive;
han uler fælt millom aude Fjell,
når nokon snart skal blive.

SIDE: 60

Å hu, for skræmeleg Gråsteins-Urd!
Ho vil meg med Trolldom binde.
Men Gudskjelov, når eg rett meg snur,
so kann eg Have finne.

"Dokka".

Å Dokka, Dokka, snilde Kui mi!
når Gråten kjem i desse Dagar seine,
so kom og kjæl meg du med Kinne reine;
du er so god; du er so hjarteblid.
Ja berre du meg fylgjer her i Lid,
so er eg endå ikkje reint åleine.
Og kjære seg meg, trur du det er Von ...
Seg, trur du eg må tenkje på han Jon? -- 

Veslemøy lengtar.

 No stend ho steller i Kjøken-Krå,
 ho Mor;
 ho er so gamal, ho er so grå,
 ho Mor.
 Å var eg Katten i mjuke Skinn,
 som kjæle fær seg som Barne inn
 til ho Mor.

 Ho grev og putlar med Hit og Holk,
 ho Mor;
 ho lagar Mat til sitt Slåttefolk,
 ho Mor.
 Å var eg Breitle-Brit svart og svær
 som kvar ei Kvilestund svalle fær
 med ho Mor!

 Ho gjeng på Tun i den stille Gard,
 ho Mor,
 med kvike Sporv i sitt Fotefar,
 ho Mor.
 Å var eg Sporven so glad og lett,
 som høpp og dansar og sprett og skvett
 um ho Mor!

SIDE: 61

 Ho likar Soli på skrukne Kinn,
 ho Mor;
 ho likar Havgùla sval og linn,
 ho Mor.
 Å var eg Havgùla frisk og fri,
 eg skulde svala mi heile Tid
 um ho Mor.

 Men Gikt ho fær, som i Ryggen flyg,
 ho Mor,
 når Vinden kald gjenom Kjøken syg;
 ho Mor.
 Å var eg Døri gamal og fæl,
 eg tett meg stengde og livde vel
 um ho Mor.

 Eg veit so vel kva ho tenkjer på,
 ho Mor,
 når der ved Gruva ho mødd må stå,
 ho Mor.
 So tidt ho gløymer sitt Træl og Mas
 og stirer ut gjenom Kjøkenglas, -- 
 gjer ho Mor.

 Ho gløymer Stræv og ho gløymer Stell,
 ho Mor,
 og stirer upp mot dei ville Fjell,
 ho Mor.
 "Kor gjeng det Veslemøy, arme Ting,
 som renne må alle Berg i Kring?" -- 
 spýrr ho Mor.

 Å visste du, kor eg lengtar her,
 du Mor!
 Den brune Heidi, den fekk eg kjær,
 du Mor!
 Her gjeng eg ør millom aude Fjell
 og græt meg i Svevn kvar einaste Kveld
 å du Mor!

SIDE: 62

 Og alt er framandt og nytt og vondt,
 du Mor!
 det stirer kaldøygt ikring meg rundt,
 du Mor.
 Her er kje Liv som eg fritt kann tru;
 og ingin einaste er som du, -- 
 du mi Mor!

 Å tru den Tidi fekk rundt seg snutt,
 du Mor!
 Eg reknar Time og kvar Minutt,
 du Mor!
 Å kunde eg stige med Sjumils-Stig
 og sitja ei ørliti Stund hjå deg,
 du mi Mor! -- 

Blåbær-Lid.

 Nei sjå kor det blånar her!
 No må me roe oss, Kyra!
 Å nei, slike fine Bær;
 og dei som det berre kryr a'!
 Nei Maken hev eg kje sétt!
 Sùmt godt her er då til Fjells.
 No vil eg eta meg mett;
 her vil me vera til Kvelds.

 Å nam-nam, so søtt og godt!
 Ja når det slik seg lagar! -- 
 Og allestad blått i blått!
 Her hev eg for mange Dagar.
 Slik Smak so frisk og so fin!
 Eg er som på Kongens Slott.
 D'er plent som den beste Vin;
 å nam-nam, so søtt og godt!

 Men kom no den Bjørnen stor!
 -- Her fekk bli Rom åt oss båe.
 Eg torde kje segja eit Ord
 til slik ein rysjeleg Våe.

SIDE: 63

 Eg sa berre: ver so god;
 no må du kje vera bljug!
 Eg læt deg so vel i Ro;
 tak for deg etter din Hug.

 Men var det den Reven raud,
 so skuld' han få smaka Staven;
 eg skulde banke han daud,
 um so han var Bror til Paven.
 Slik skarve, harmelegt Sleng!
 Han stèl både Kje og Lamb.
 Men endå so fin han gjeng
 og hev korkje Agg hell Skam.

 Men var det den stygge Skrubb,
 so arg og so hol som Futen, -- 
 eg tok meg ein Bjørkekubb
 og gav han ein god på Snuten.
 Han reiv sund Sauir og Lomb
 for Mor mi so trådt og tidt;
 ja sant! um han berre kom,
 so skuld' han so visst få sitt.

 Men var det den snilde Gut
 der burte frå Skare-Bròte, -- 
 han fekk vel ein på sin Trut, -- 
 men helst på ein annan Måte.
 Å Tøv, kva tenkjer eg på!
 Det lid nok på Dagen alt ...
 Eg må til Buskapen sjå; -- 
 ho Dokka drøymer um Salt.

Møte.

Ho sìt ein Sundag lengtande i Lid;
det strøymer på med desse søte Tanker;
og Hjarta fullt og tungt i Barmen bankar,
og Draumen vaknar, bivrande og blid.
Då gjeng det som ei Hildring yvi Nuten;
ho raudnar heit; -- der kjem den vene Guten.

SIDE: 64

Burt vil ho gøyme seg i Ørska brå,
men stoggar tryllt og Augo mot han vender;
dei tek einannan i dei varme Hender
og stend so der og veit seg inkje Råd.
Då bryt ho ut i dette Undringsord:
"men snilde deg då ... at du er so stor!"

Han smiler raud og strekkjer Led og Legg;
"det er vel so, når Guten Kar må vera,
han lærer au som vaksin Kar seg bera."
 -- "Og tenk, eg trur at du hev fengi Skjegg!"
"Det var der fyrr," han svarar stø og sann;
"men kanskje det hev vaksi litegrand."

Han mjuk seg ned attunder Steinen slengjer,
og upp or Lumma Nistemat han dreg;
og gild han vera skal som andre Drengir;
"sjå her er Egg! Deim tok eg med til deg."
Ho lær og sèt seg, so ho nett kann sjå han.
I Barm det gjeng; ho fær kje Augo frå han.

So sìt dei der i denne varme Dag;
han lentug er, og ho må læ i eino;
ho er so glad som Fuglen millom Greino,
men kann kje koma rett i Svalle-Lag.
No, då dei rett skal hava gildt og Gaman,
ho sìt der hjelpelaus og er som framand.

Han bed um Sogur, men kann inkje få;
alt det ho stundom såg og langsynt drøymde,
det kann ho liksom ikkje koma på;
det er som alle slike Ting ho gløymde.
"Nei lat no Trolli," bed ho, "gå for seg.
I Dag eg heller høyre vil på deg."

Han gjerne då fortêl um Skarebròte,
der upp han vaks, og som han ein Gong fær;
dei fire Kyr skal maklegt føde der,
når han fær stelt det på den rette Måte.
Kvart Orde hans ho trygt kan stole på;
og alt ho spýrr um; alt ho vìta må.

SIDE: 65

So dreg dei rundt um Lid og logne Strendar
med snilde Smale og den kloke Ku;
og når eit Bìl dei kann seg trygge tru,
so tek dei Fisk i Bekk med berre Hendar.
Den steikjer dei på Glod som best dei rekk,
og tømer so den gode Nistesekk.

D'er gildt! -- når berre ikkje dette var,
at ingin av deim lenger fri og kyrr
den andre kann i Augo sjå som fyrr; -- 
han òg er brydd, som skulde vera Kar.
Når berre ikkje dette eine skilde,
å nei, so godt som då det vera vilde!

Men upp det dreg; og døyvde Toremål
i Bergi brumlar; snart vil Regne drive;
ved Gjætleberge snøgt dei må seg live;
der under Heller er eit Livdahòl.
Det er kje stort; nett so det vel er vitjande.
Der inn dei kryler, og der vert dei sitjande.

Og som det lid til svale Kveldings Stund,
alt meir og meir i Lengt dei saman søkjer;
og brådt um Hals den unge Arm seg krøkjer,
og øre skjelv dei saman Munn mot Munn.
Alt svimrar burt. Og der i Kvelden varm
i heite Sæle søv ho i hans Arm.

Killingdans.

 Å hipp og hoppe,
 og tipp og toppe
 på denne Dag;
 å nipp og nappe
 og tripp og trappe
 i slikt eit Lag.
 Og det er Kjæl-i-Sol,
 og det er Spel-i-Sol,

SIDE: 66

 og det er Titr-i-Lid,
 og det er Glitr-i-Lid,
 og det er Kjæte
 og Lurvelæte
 ein Solskinsdag.

 Å nupp i Nakken
 og stup i Bakken,
 og tipp på Tå;
 å rekk i Ringen
 og svipp i Svingen,
 og hopp-i-hå.
 Og det er Sleik-i-Sol,
 og det er Leik-i-Sol,
 og det er Glim-i-Lid,
 og det er Stim-i-Lid,
 og det er Kvitter
 og Bekkje-Glitter
 og lognt i Krå.

 Å trapp og tralle,
 og Puff i Skalle,
 den skal du ha.
 Og snipp og snute,
 og Kyss på Trute,
 den kann du ta.
 Og det er Rull-i-Ring,
 og det er Sull-i-Sving,
 og det er Lett-på-Tå,
 og det er Sprett-på-Tå,
 og det er hei-san,
 og det er hopp-san
 og tra-la-la.

Elsk.

 Den galne Guten min Hug hev dåra;
 eg fanga sìt som ein Fugl i Snòra;
 den galne Guten, han gjeng so baus;
 han veit at Fuglen vil aldri laus.

SIDE: 67

 Å gjev du batt meg med Bast og Bende;
 å gjev du batt meg so Bandi brende!
 Å gjev du drog meg so fast til deg,
 at heile Verdi kom burt for meg!

 Ja kunde rett eg mi Runelekse,
 eg vilde inn i den Guten vekse;
 eg vilde vekse meg i deg inn,
 og vera berre hjå Guten min.

 Å du som bur meg i Hjarta inne,
 du Magti fekk yvi alt mitt Minne;
 kvart vesle Hùgsvìv som framum dreg,
 det berre kviskrar um deg, um deg.

 Um Soli lyser på Himlen blanke,
 no ser ho deg! det er all min Tanke;
 um Dagen dovnar og Skùming fell:
 skal tru han tenkjer på meg i Kveld?

 Um Vinden strid yvi Heidi susar,
 det gule Håre ditt visst han krusar;
 um Regne dryp med sin døyvde Gråt,
 so stakkars Guten, no vert du våt.

 Å berre Timane vilde skride,
 og berre Dagane vilde lide!
 Men eg vil kveda og vera glad;
 for um Sundag kjem han, trala, trala!

Skog-glad.

 Å stakkars vesle Hare
 so fin og silkeklædd,
 Gud veit kvar du hev fari,
 med di du er so rædd?
 Du spretter og du skvetter
 so hovdalaus i Kring;

SIDE: 68

 kva er du renner etter
 og snøgg i Hol deg sting,
 arme Ting!

 Her er so god ein Sùmar
 med Hus i kvar ein Busk
 og Lauv og friske Kùmar
 åt slik ein liten Trusk.
 No skal me vera kvate
 i slik ei Solskinsstund;
 no skal me vera late
 og taka oss i Lund
 lette Blund.

 Du er so brun og lekker
 i Sùmarkjolen din;
 d'er berre du for klekk er
 te vera Guten min.
 Men vil du glad meg gjera,
 so hoppa her i Lid,
 og Venir skal me vera
 og Venir skal me bli
 all vår Tid.

Eit Spursmål.

 Og det var Gamlen på Skare;
 so lognt han på Skråe snur:
 "Å jamenn er de no rare,
 som alt dette Trollsnakk trur.

 For var her slikt Ugagns Elde
 som de vil vìta og sjå,
 og hadde det slikt eit Velde,
 so kunde kje Verdi stå.

 Det trolla oss Sótt i Bringe,
 dei trolla oss ned og nord
 og kunde med Galder tvinge
 til seg den heile Jord."

SIDE: 69

 Til svara hans snøgge Kòne,
 ho var so lett på sin Munn:
 "no må eg ein Lått meg låne;
 for no lyt eg læ ei Stund.

 Stødt er de Mannfolk så kloke.
 Og stødt so kjem de i Beit.
 Og all Ting fær de i Floke,
 med alt det de veit og veit.

 Å nei, du, Trolli må træle
 som Tussar i svarte Jord;
 og aldri tarv nokon fæle,
 um Flokken vart nok so stor.

 Ja var dei mange som Grase
 og sterke som Straum i Foss, -- 
 det døyver seg sjølv, Tyrase,
 og fær ikkje tenkje på oss.

 Lite dei hår og håttar,
 med alt sitt Bråk og sitt Rop.
 Dei er nokre Fåmings Fjottar:
 dei kann ikkje halde ihop!"

Ku-Lokk.

 Å Kyri mi vene, å Kyri mi!
 Her sviv me no glade i Sùmars Tid;
 i Fjelle finn me dei finaste Strå;
 i Dalen strøymer den stride Å.
 Og Vinden stryker so ljuv og linn
 som signande Sus frå den klåre Tind.

 Å Kyri mi gode, å Kyri mi!
 Her skal du vel trivast i grøne Lid;
 her sildrar Kjelda med Surl og Skval,
 og Grase er mjukt og Skuggen sval.
 Ja Nordanås-Lidi, der er det godt;
 der gjæter Huldri kvar einaste Nott.

SIDE: 70

 Å Kyri mi snilde, å Kyri mi,
 å hav det no godt denne vesle Rid!
 Eg Ormen skal jaga som bit din Legg,
 og Flugu og My og stingande Klegg.
 Og Dagen skal gå som den lette Vals;
 og vil du kvile, eg klår din Hals.

 So lyder dei etter ditt Klokkespél,
 når heim me stundar ved Solegladsbìl;
 då kjem du so god med ditt fulle Jur
 og slikkar ditt Salt framved Kjøken-Mur.
 So vert du mjølka og gjeng i Kve
 og jortar og drøymer og søv i Fred.

 Å Kyri mi vene, å Kyri mi!
 Drøym godt um meg og den grøne Lid!
 Der sullar me sæle den Sùmar lang;
 til Hausten skal me på Heimevang.
 Då kjem du til Gards som ei Dronning du,
 og alle ropar: å nei, for Ku!

Vond Dag.

Ho reknar Dag og Stund og seine Kveld
til Sundag kjem; han hev so trufast lova,
at um det regnde Småstein yvi Fjell,
so skal dei finnast der i "Gjætarstova".
Men Sundag kjem og gjeng med Regn og Rusk;
ho eismal sìt og græt attunder Busk.

So vel ho veit han aldri svike kann,
um det kjem gode Dagar eller vonde;
han veit at då ho aldri lìva kunde,
men sokk og dreiv som kalde Lik i Land.
Men tungt er Hjarta i den unge Bringe,
og rædde Gråten kann ho ikkje tvinge.

Då kjem ho heim ein Sundags Kveld mot Haust,
av Hugverk mødd og sjuk av Ank og Otte
og trøytt og tung. All Dagen hev det aust

SIDE: 71

Med Regn, so reint i Flaum ho vasse måtte.
Ho berre skundar seg og vil i Seng.
Det er det einaste ho veit og treng.

Men nett er Gamlen komin heim frå Kyrkja;
og no med Pipa nøgd han nytt fortèl:
"jau då var Jon i Skarebròte sæl,
um hans ho vart, den kaute Velstands-Fyrkja!"
Ho kjenner Styng i Bryst og Skjelv i Kne;
i Vanmagt trøytt ho sig på Stolen ned.

Då fær ho høyre meir enn sjølv ho vilde;
ho høyre må, at denne Guten staut,
som so ho trudde, lett sin Lovnad braut
og floksa fritt med alle Gjentur gilde.
Men no han vankar klok på Bele-Rås
til sjølve rike Megga ifrå Ås.

Og denne etter Jon er reint som gali;
ho lokkar han so alle kann det sjå;
og han so vel som andre vìta må,
at ho er best av alle Gifte-Vali.
Og so med denne Drosi eine dansar han,
og andre gode Gjentur aldri ansar han.

Som Fuglen, såra under varme Veng
so Blode tippar lik den heite Tåre,
ho dreg seg sjuk og skjelvande i Seng
og vrid seg Natti lang i Gråten såre.
Det slit i Hjarta og det brenn på Kinn.
No må ho døy; ho misste Guten sin.

Ved Gjætle-Bekken.

 Du surlande Bekk,
 du kurlande Bekk,
 her ligg du og kosar deg varm og klår.
 Og speglar deg rein
 og glid yvi Stein,

SIDE: 72

 og sullar so godt
 og mullar so smått,
 og glitrar i Soli med mjuke Bår'.
 -- Å, her vil eg kvile, kvile.

 Du tiklande Bekk,
 du siklande Bekk,
 her gjeng du so glad i den ljose Lid.
 Med Klunk og med Klukk,
 med Song og med Sukk,
 med Sus og med Dus,
 gjenom lauvbygt Hus,
 med underlegt Svall og med Svæving blid.
 -- Å, her vil eg drøyme, drøyme.

 Du hullande Bekk,
 du sullande Bekk,
 her fekk du Seng under Mosen mjuk.
 Her drøymer du kurt
 og gløymer deg burt
 og kviskrar og kved
 i den store Fred
 med Svaling for Hugsott og Lengting sjuk.
 -- Å, her vil eg minnast, minnast.

 Du vildrande Bekk,
 du sildrande Bekk,
 kva tenkte du alt på din lange Veg?
 Gjenom aude Rom?
 millom Buske og Blom?
 Når i Jord du smatt,
 når du fann deg att?
 Tru nokon du såg so eismal som eg.
 -- Å, her vil eg gløyme, gløyme.

 Du tislande Bekk,
 du rislande Bekk,
 du leikar i Lund, du sullar i Ro.
 Og smiler mot Sol
 og lær i ditt Skjol,

SIDE: 73

 og vandrar so langt
 og lærer so mangt ...
 å syng kje um det som eg tenkjer no.
 -- Å, lat meg få blunde, blunde.

 -- -- -- -- -- -- -- -- -- -- -- 
 -- -- -- -- -- -- -- -- -- -- -- 

 Mjukt som i Gråt
 tonar Harpelåt,
 lokkar lett og lind
 liksom Sùmarvind;
 voggar seg blid,
 strøymer sterk og fri,
 svævest av i Draum og Stille;
 vaknar so spakt,
 velter fram med Magt;
 brusar upp i Brand
 liksom Marm ved Strand;
 søtt som i Blund
 stig ein fager Lund
 elskhugsvarm, med sorgblid Trille ...
 .....................................

 Med Lauv um myrke Hår som fløymer ned,
 med Sylgjebivr um sine fulle Barmar,
 med Sylvbåd breide um dei brune Armar
 stend Huldri under gulna Bjørk og kved.

 "Du skal kje gråte for din Gut deg sveik,
 og ikkje gå med desse såre Tankar;
 han minnest deg so tidt der no han vankar,
 og tregar sorgfull, for han var so veik.
 Den tyngste Sut ein sistpå med kann vinnast;
 på fagre Solfjell skal de ein Gong finnast

 Men den som sjølv si Sorg med Saknad bar
 og veit kor Hjarta sårt i Lengt må kvide
 og veit kor seint den lange Dag vil lide, -- 

SIDE: 74

 då må du ikkje lenger vera hard.
 Når tidt i Lid du høyrde Strengir låte,
 det er ein Vén som etter deg må gråte.

 Han vil deg berre vel, min gjæve Bror;
 og Kveld og Natt hans Song i Skogen klagar,
 og huglaus vildrar han dei vonde Dagar
 og søkjer deg med Lengt og linne Ord.
 Du må kje kald og svarlaus burt deg vride,
 men tenkje mjukt um den som so må lide.

 Når Vinterstjerna fyrste Gong seg ter,
 då held me Fyri-Jol på Fir-kam håge;
 då vert du lyft av deim du ikkje ser;
 men ver kje rædd; dei er deg alle fjåge.
 Der fær du sjå det ingin veit i Bygdom;
 og den du finn, som dreg deg heim av Høgdom."

 Ho folnar burt og kverv i Skogen djupe.
 Haugtussa vakna av sin halve Blund,
 og tottest timja i den same Stund
 som brune, snare Vengtak av ei Rjupe.
 Som klumsa stirer ho med Auga drøymt.
 Alt det ho hugsa fyrr, det hev ho gløymt.

På Skare-Kula.

Det vaknar.

 Månen sloknar i Havsens Eim
 nede i lægste Sud;
 Stjernur tryllte i Ørskesveim
 rapar frå Himilbru.
 Vinter gufsar frå Jotunheim
 yvi Fjellom.

SIDE: 75

 Myrk seg sveiper den tunge Nott
 tett ikring trollsvævd Jord;
 tomt i Stilla det høyrest Lått,
 Dvergmål og døyvde Ord.
 Lyktemann vaknar og Nå-Ljos blått
 yvi Fjellom.

 Skrattande Skrell av Hovsveins Lur
 gjeng ifrå Varde-Topp;
 grått då livnar i Ufs og Urd
 Krok og underleg Kropp.
 Hit skal alt som ned-under bur
 yvi Fjellom.

 Vinter-Ljose vaknar i Nord
 tøygjer dei grøne Bogar,
 jagar med Sus under Kvelven stor
 fram sine frosne Logar,
 skimrar som Sylv og Perlemor
 yvi Fjellom.

 Skifter, glimtar i vinraud Glans,
 ljosnar og av att fell;
 stålkalde Strålar i isbleik Krans
 skyt seg fram yvi Fjell,
 brår og bivrar som Sverd i Dans
 yvi Fjellom.

 Ljosken vinn yvi Varde
 knyter seg der i Knut,
 gøyser, velter sitt Bivreskin
 skiftande ut og ut.
 No stend Halli tjeldprydd og fin
 yvi Fjellom.

 Då no allting er so i Stand,
 blæs han på nytt, den Sveinen; -- 
 høgt med Brak kjem den svarte Mann,

SIDE: 76

 set seg på Store-Steinen.
 Augo gløser som Glod og Brand
 yvi Fjellom.

 Fram so glider dei Draugar,
 ranglar med sine Bein;
 ein Gong gav dei seg Hin i Vald,
 må no lide det Mein.
 Gravsong susar som Vinden kald
 yvi Fjellom.

 Kjem so den hoppande Haugbukk,
 Svartalv og svidde Dverg,
 Havtroll og Nøkk og den gule Gast
 og alle som bur i Berg.
 Hit dei hiver i Sjumils-Kast
 yvi Fjellom.

 Sist kjem Trollmann og Kvende
 hit yvi Aude-Heidar,
 rid på Limar og Staur og Stong,
 mullar so harde Eidar.
 Fælsleg gaular den Galdresong
 yvi Fjellom.

 So er dei samla den heile Hop
 både frå fyrr og no;
 full er Troll-Kluft og Svarte-Grop,
 stappa er Tusse-To.
 Lått det rullar og Helsingsrop
 yvi Fjellom.

 Og som Storm yvi stride Hav
 vaknar den svarte Songen;
 Tonar frå Haug og Tonar frå Grav
 helsar og hyller Kongen.
 Stig og strøymer og stilnar av
 yvi Fjellom ...

SIDE: 77

Dei hyller sin Herre.

 Heil sitje du og sæl,
 du Hovding høg i Hel
 og Drott på Jord.
 Ver sterk og stor og fræg!
 Gakk staut din Sigers Veg!
 Legg Verdi under deg
 frå Sud til Nord!

 Gjev kvar din Uvén må
 på Jordi bannstøytt gå
 forutan Trygd!
 Men den som gjev seg deg,
 lat han få magge seg;
 gjer lett hans Ljugarveg
 til Heir og Høgd!

 Då ber me deg i Famn
 og bannar ved ditt Namn
 tri Gongir tri.
 Tri Gongir tri du er
 vår Hovding her og der!
 Du eig oss kvar me fer
 i allan Tid!

Prøve.

 Fanden sìt med si Bok på Kne,
 rìtar med Blode raude,
 set sine Teikn på tvers og Snìd
 for Livande og for Daude.
 Sist kjem dei nye som no skal med
 inn i Flokken.

 Fram dei møter for høge Stol
 mullande Bøni tung;
 Fanden gaper med Halsen hol
 etter bå' gamall og ung.
 "Vil de på denne Fyri-Jol
 inn i Flokken?"

SIDE: 78

 Ein etter annan dei svarar Ja;
 det tykkjest Fanden Mùn;
 upp dei steller seg då i Rad
 liksom til Konfirmation.
 Prøve krevst, fyrr han vil deim ha
 inn i Flokken.

Svarte-Katekisma.

 "Det fyrste Krav, det er?"
 -- Sjå ut som dei andre i all di Ferd.

 "Det andre au du kann?"
 -- Banna i Hjarta Gud og Mann.

 "Veit du mitt tredje Yrkje?"
 -- Gakk kvar den Sundag til Kyrkje.

 "So nemne du meg det fjorde?"
 -- Haldt alltid med dei Store.

 "Det femte?"
 -- Spar ikkje den,
 som i Vegen for deg stend!

 "Det sette?"
 -- Ver eit Svin,
 men utantil blank og fin.

 "Det sjuande?"
 -- Det er Trollmanns-Sæla:
 lìva stort av i Løynd å stela.

 "Det ottande?"
 -- Beste Verja,
 det er å ljuge og sverja.

 "Det niande?
 -- Sløg du vere og snar,
 når Teften du fær av Annanmanns Gard.

SIDE: 79

 "Det tiande Krav?"
 -- Din Granne svike,
 i stort og i smått, du alltid må like.

 "Visdomens Grunn, fekk den du fat?"
 -- Aldri du gløyme det store Hât!

 "Kva trur du?"
 -- Eg trur og i Sanning finn,
 at alltid til Slutten det vonde vinn.

 "Kva bed du?"
 -- At aldri i all si Tid
 denne vonde Verdi må betre bli.

 "Nemn meg so det du høgast vil?"
 -- Eige Verdi og høyre ho til.

 "Er denne Viljen din heil og all?"
 -- Med Blod vil eg skrive meg deg i Vald.

 "Og sidan?"
 -- At denne Pakti kann stå,
 vil kvart År eg til Alters gå.

 Trollmanns-Emne legg seg på Kne;
 då stig eit Glede-Rop
 sterkt som Stormsus i gamle Tre
 upp frå den heile Hop.
 "Han hev Trui! Han er som me!
 Inn i Flokken!"

 Fanden Firkloi lyfter,
 sver ved den namnlause Store:
 "Frå i Natt hev du Magti mi;
 det vere her deg svori!
 No eg tek deg for all di Tid
 inn i Flokken!"

SIDE: 80

Stjernefall.

 Fram då stiger dei gamle,
 Kvende og sidan Menn,
 tel sin Herre alt dei hev gjort,
 kvar i si Bygd og Grend.
 Fanden flirer so blidt og stort
 til deim alle.

Finnekjering.

 Eg manar Sott på Folk og Fe,
 og sender Flugo den gule;
 eg løyser Storm; eg spiller Fred
 med Ordi range og fule.

Fantekjering.

 Eg lærer Dråpsmann den kalde Ro
 og Tjuv å dirke Låsen;
 eg trollar so Kui mjølkar Blod
 og stuper daud på Båsen.

Gulklædd Kjering.

 Eg Mistru set millom Møy og Gut
 med snikjande Trylle-Ordi;
 eg veit, når Mann og Viv fell ut,
 då visnar Grase på Jordi.

Ei mager Kjering.

 Eg vekkjer vondt millom Mann og Mann
 og Tankar som Tru kann tære;
 eg veit, når Ovund kjem rett i Brand,
 kann alle det vonde lære.

Krylrygg-Kjering.

 Greide Menn med det faste Mod
 eg kann slett ikkje like;

SIDE: 81

 eg legg deim Vanhug i valne Blod
 og lærer deim å svike.

Kjering som blinksar.

 Eg kverver Syne på Gjenta holl,
 at ilt ho for seg skal byte;
 ho kastar seg burt til Fark og Troll
 og må ihel seg syte.

 So øydest Live i kalde Harm,
 og ned ho krøkjest og kruknar;
 Hjarta klakar til Is i Barm,
 og alt ikring henne sjuknar.

Troll-Kokke.

 Eg trollar Ørske på svikne Møy,
 der Barne ho eig i Skjole;
 ho løyner det burt, ho læt det døy;
 so fær me Steik til Joli.

Halvnaki Trollkjering.

 På Viddi med meg flyg tryllte Gut,
 til Hold og Heile blotnar;
 sistpå sìt han i einsleg Sut
 med Reivar um Arm og rotnar.

Brille-Kjering.

 Eg vil at Live visnar i Knupp;
 då skal me snart oss hevja;
 eg vekte Kvinna or Svevnen upp
 og lærde henne krevja.

 No gjeng ho sterk sin Krevjarveg;
 ut vil ho allting teige;
 og berre då vil ho gifte seg,
 når Mannen vil Borni eige.

SIDE: 82

Trollmann med ein bolle.

 Skal Mannen til Gagns me gjera tam,
 so må kje Øle dovne;
 med det eg trollar Viljen lam;
 for det må Vite sovne.

Nakin Trollmann.

 Med friske Arbeid og jamne Trott
 vert Mannen oss altfor hardbeitt; -- 
 eg lærer Folk å lìva godt,
 fyrr Løni dei upp hev arbeidt.

Trollmann med ei Øks.

 Bygd mot Bygd av blide Kår
 eg saman på Kniven jagar;
 og alt dei avla i åtti År
 er spillt på åtte Dagar.

Trollmannen Likeglad.

 Det lite er um den sterke Kar,
 når av han høgger Neven;
 eg preikar Fred i Hønsegard,
 fyrr eg hev bundi Reven.

Trollmann med eit Ris.

 Eg trollar i Haug dei leikande Små'
 og klæd dei i Trælebroki;
 når ut dei kjem kann dei inkje sjå;
 eg batt deim for Augo med Boki.

Trollmann med ein Sekk.

 Av Synd og Sorg er Sekken full
 som tung meg tyngjer Herdi;
 med Lås og Lekkje av Sylv og Gull,
 eg trollbatt heile Verdi.

SIDE: 83

 Armod vesal i Villa gjeng
 og Sjæli or Skinde plagar;
 Rikdom vrid seg i Puteseng
 og rotnar av gode Dagar.

Trollmann med ei Svìpu.

 Eg vil rikje og eg vil rå,
 og eg vil for alle tenkje;
 der eg gjeng fyri skal alle gå;
 sjølv vil eg i Brodden blenkje.

Trollmann med tvo Andlit.

 Eg manar Elvi til stilt å stå
 og bind i Skùming Døgre;
 eg vil både fram og attende gå
 og både til Vinstre og Høgre.

 No stend mi Bygd som den stille Dam
 med Rôt og rare Dyr i;
 ho sig ikkje att, ho vinn ikkje fram;
 snart er ho berre Myri.

Hesteskjerar.

 Småmann skal ha det store Rom
 og styre på Småmanns-Gjerdi;
 då dreg han alt ned i Armodsdom,
 og det vert trongt i Verdi.

 Og den som var skapt til veldigt Verk,
 skal sitja blid ved Rokken;
 eg tek hans Manndom, og Guten sterk
 vert blaut som den andre Flokken.

Åle-Trollmann.

 So mang ei Uferd eg Arming fór;
 no treisk eg med Trollkunst fiktar;
 Split eg vekkjer med range Ord
 og Vildring, når brådt eg svigtar.

SIDE: 84

 Kann ein kje vinne i opin trid,
 so kann ein som Fant seg klara;
 den Visdom lærde eg Bygdi mi;
 med den skal ho ille fara.

Trollmann med Muleband.

 Eg lærer Folke det stille Svik,
 som alltid lågare bautar;
 so mang ein god Gut er alt meg lik
 og tegjer når Urett brautar.

Svartebrødrar.

 Me sutrar Salmar og Bønir gneg
 og mullar Lov og Vangilje,
 til Folk trur dette er Livsens Veg,
 og gløymer Livsens Vilje.

Diger Trollmann.

 Eg stor Mann um i Bygdi dreg,
 men smått so tidt eg gjorde,
 at den som lærer å kjenne meg,
 han trur kje meir på det store.

Litin Trollmann.

 Um eg er veik so veit eg Råd:
 kvar den som vann upp Åsen
 Finskòt eg sender or Løyndekrå
 og Motbør or Skravleposen.

 Ingin er so hjarteleg glad
 som Småing når smått han fær tenkje;
 eg fær dei med meg alle på Rad,
 når stort eg med stygt kann krenkje.

Eit Beinrangel.

 Eg sender Daudskòt i valne Bring,
 so magtlaus dei må seg bøygje;

SIDE: 85

 dei ser seg leide på alle Ting
 og legg seg til å døye.

 -- -- -- -- -- -- -- -- -- 
 -- -- -- -- -- -- -- -- -- 

 Fanden priser med Fagnad stor
 sine Tenarar gode;
 "held stødt de fram, skal Live på Jord
 vel sjå sin Aftanrode."
 Rundt han svinsar og hev eit Ord
 til deim alle.

 Kvar då fær seg eit Svåvelband
 til Stas på Kjoleborden;
 d'er det største ein vinne kann:
 den høge Langrove-Orden.
 Nådig nikkar den svarte Mann
 til deim alle.

 Men Ære den som Ære bør;
 best skal den beste beite;
 ein vert Riddar og ein Kommandør,
 men Basen fær Storsvins heite.
 Fanden helsar med lyfte Klør
 til deim alle ...

Ein Søkjar.

Fram kryler ein kåpeklædd, gullkrynd Mann
med Reiv um sin bøygde Skalle;
Kåpa er sulka, som hadde han
i djupaste Dye falle.

"Å Helvìt-Herre, å høyr mi Bøn!
Eg er ein Konge i Pine;
og deg eg søkjer um Hjelp og Løn,
for no er eg ein av dine.

SIDE: 86

Mange lika den lette Leik
eit rolegt Land å herja; -- 
eg gav meg Fanden og mannsleg sveik
det Folk eg skulde verja.

Men sidan rædde dei burt seg dreg
og lite signar Verke;
og Folke stirer stygt på meg;
det ser Forrådar-Merke.

Å tak det av meg, eg bed deg blidt,
du Overherre sanne,
so atter eg kann lyfte fritt
mi høge Herrepanne!"

Fanden skriv i Boki hans Namn
og flirer av Hjartegrunnen;
so tek han den merkte Drott i Famn
og kysser han glad på Munnen.

"Meinsvorin Munn hev ein Svåvelsmak,
som alltid eg like kunde.
Og vel vere deg som bar mi Sak! -- 
Eg trivst der Folke er bundi.

No stend du skrìvin med Judas inn;
det er den øvste Æra.
Men Svidemerke på Skallen din,
med det kann eg Inkje gjera.

Det må deg fylgje i Liv, i Grav,
i Sogu og Skuggeheimar;
d'er slikt, det læt seg kje svide av
i alle Helvites Eimar."

Høg Gjest.

Fram rid Beingrind på blakke Hest;
svart er hans Kåpe sid;
Sigden ved Sida han vel hev fest,
vil no raste ei Rid.
Nikkar til Fanden med Breidflir blid
 gjenom Natti.

SIDE: 87

"Høh, høh," håst han kremtar,
"kvatan Kveld i Lage!
Her eg helst vil vera;
gjæve! gjev meg Sæte."

Fanden av Stol seg lyfter,
tek seg åt Panne-Reimi:
"Herre Bror min, velkomin til!
Sìt millom oss som heime.
Rettno byrjar me Dansen vill
 gjenom Natti.

"Høh, høh," hostar Dauden;
"all Tid eg deg elska.
Trøytt eg Træl må fara
Verdi vid igjenom,
harm min Herre tena,
Róm åt Live rydja.
Aldri Løn eg åtte;
fåfengt må eg fikte;
alt eg av kann øyde,
verre veks det sidan.
Her min rette Herre
kjær eg atter kjenner;
her kann heil i Hugen
Daude- Dans eg treda."

"Meir enn gjerne," kved Fanden i,
"unner eg deg ein Leik;
tidt og ofte på Ferdi di
Livsens Magtir du sveik;
sende meg snøgg so mang ei god Steik
 gjenom Natti.

Kvar Gong du høgg den unge Kvist,
kann eg min Bate finne;
saman med deg, det vonar eg visst,
skal me vel ein Gong vinne.
No skal me danse forutan Tvist
 gjenom Natti!"

SIDE: 88

Troll-Dans.

Det klakkar i Berg og Bru
av Hov og av Heste-Sko;
det tråvar um Stein og Stuv,
det trippar av Klauv og Klo;
og som når Vindkast av Kamb
sèt Skodda i Flog og Flaum,
so yrer Trollstimen fram
i veltande Straum ...

Det ringlar i rusta Lås,
det piper i To og Kluft,
det yler um Egg og Ås,
det plistrar i kalde Luft;
det kvin og skrik yvi Heid;
det er den Helvites Slått,
som jagar den ville Skreid
i Dans gjenom Nott ...

Og rundt i Vilske det gjeng
med Rop yvi Stokk og Stein;
det svingar med Svans; det sleng
med Hovar og Daudingbein;
og gnellande Trollkjeringmål
syng Visa til denne Vals
med Skratt og kåtgalne Skrål
or remjande Hals:

Det var Troll til Troll
i sitt harde Hold,
det var Troll til Klo,
ho Kloveberg-Gro;
ho trolla ein Gut,
ho trolla 'n Knut,
ho trolla Guten galin.
Og Knut'en vart sta
og vilde ho ha,
og sulla i Sveim
og drog henne heim;

SIDE: 89

og Resten -- hi-hi!
til Presten -- hi-hi!
Det lo i heile Dalen.

 Men då vart det Dans
 då ho fyrst var hans;
 ho banna og beit,
 ho slo og ho sleit,
 og leika på Voll
 med sitt Kloveberg-Troll,
 so både det lo og lét.

Og Borni hans Knut,
deim sette ho ut
og gjødde deim vel
og stakk deim ihel,
og sette deim fram
med Drykk og med Dram
for Knut'en, som åt og grét.

 Men leid ho vart til sist
 av all den Tvang og Tvist;
 det var kje Ro
 for Rove-Gro,
 um både ho gol og grein.
 Ho stengde Knut'en sin
 i svarte Kjellar inn
 og sette Eld
 på Vegg og Tjeld,
 so høgt det til Himils skein.

Hå, hå, kor det brenn!
Sjå kor Logen stend!
Her reider me Seng,
du Kloveberg-Dreng!
Her luktar det heitt,
her luktar det feitt,
her steikjer me Flesk til Joli.

SIDE: 90

Kom Haugkall or Hi',
her hev du meg fri;
kom Djevlebukk kåt
og leika på Tròt;
kom Rise or Slott,
her fær du det godt
og varmt som Smør i Soli -- -- -- 
 -- -- -- -- -- -- -- -- -- -- -- 
 -- -- -- -- -- -- -- -- -- -- -- 

Veslemøy fæler. So stygg ein Song
aldri høyrde ho nokon Gong.
Men Trollskapen lær og dansar.
Flyg og floksar med Ståk og Styr
som galne Dyr.
Djevlar i Lufti tullar og flyr
med Smell og svingande Svansar.

Nordljos sloknande skjelv og skin.
Vinden tyter, og Slåtten kvin
gjenom dei myrke Kluftir.
Kvin og yler med Skrik og Spott
villt gjenom Nott;
Trolldansen tumlar seg grått-i-grått
yvi dei nakne Tuftir.

... Nye Tonar vaknar og skjelv.
Syng som Sus av den svævde Elv
i drøymetunge Næter.
Døyvt det klunkar som Tussespél
i tronge Gìl;
brusar fram som susande El
og sturt og stusleg græter.
 -- -- -- -- -- -- -- -- -- -- -- 
 -- -- -- -- -- -- -- -- -- -- -- 

Fram dansar den Haugkall fager og blå
med Gullring um Håre som fløymer;

SIDE: 91

han giljar for Veslemøy til og frå,
og Tonar ikring honom strøymer.
 "Å hildrande du!
 med meg skal du bu;
i Blåhaugen skal du din Sylvrokk snu.

Der skal du hullast av Låt og Leik
og fager i Dansen skride
og gløyme alt som såra og sveik,
og aldri lengte og lide.
 Kvart Ynskje du då
 i Fagnad skal få,
og Møyane mine deg tena må.

Den eine reider ditt brune Hår,
den andre bind det i Knute;
den tridje Sylvkruna til deg når;
den fjorde jamnar di Pute;
 den femte so linn
 deg Solane bind;
den sette veiftar ditt mjuke Kinn.

Den sjuande spelar den Lange-Leik
som Vinden i Skogane susar;
den åttande snur deg den søte Steik,
med' Øle i Staupe brusar;
 dei andre i Krans
 seg svingar i Dans
og hullar og lullar din Hug og Sans.

Den niande lint dei Lokkane kved
um Møyar og giljande Sveinar;
sjølv gjeng du Dronning i Dansen med,
i Glans av glimande Steinar.
 Og ingin som du
 seg fagert kann snu,
og ingin so lett trår den gyllte Bru."

"Og lite meg lokkar den Haugen blå
med Glans i glimande Salar;

SIDE: 92

min vene Guten eg her vil sjå;
so song det for meg i Dalar.
 Å Guten min du!
 på deg vil eg tru;
med deg vil eg byggje og alltid bu!"

"Og vil du vìta den Guten blid,
so sjå deg att yvi Herdi! -- 
Du ser han i Lofte med Gjenta si;
der gløymer han heile Verdi.
 So hev han det godt
 kvar langande Nott,
og Haugtussa hev han til Spe og Spott."

Som Steinen stend ho i Grye kaldt,
og Hjarta stivnar og isnar;
no ser ho det vel; no hugsar ho alt,
og Verdi for Veslemøy visnar.
 Ho vender seg grå.
 "No kann du meg få.
Nu kann eg gjerne i Haugen gå."

Høgt hoppar den Haugmann på nakne Sva;
han må vel sin Lagnad prise.
"Men no skal du gløyme og vera glad.
Fylg med, so skal eg deg vise
 min Herredom stor
 i Berg og i Jord
og Gumle den gamle med Visdomsord!"

Bergtroll.

 Lågt Loft. Vidt um Veggen.
 Glim av Rim og blå Jøkul.
 Skùmt i Hall.
 Sylv sprengt i Stein gløser,
 krøkjer Krok og rang Rune.
 Gufs stend som or Kjellar
 kald.

SIDE: 93

 Bord breidt rundt seg tøygjer.
 Ragge-Troll, Nase-Gygrer
 sìt i Kring.
 Murr, Knurr, Varge-Gøying,
 Grin og Glefs, Gryl og Grymjing
 gjeng rundt i den vide
 Ring.

 Klo klår Skabb og Skorpe;
 Blod renn; harde rullar
 Brak av Lått.
 Drjugt drikk saggne Sellar;
 blidgast smått. Troll og Gygr
 riv, gnid Trant mot Tryne
 godt.

 Tungt kring Hallar-Golve
 slåpar dauv Unge-Ætti
 Hóp um Hóp.
 Sein gjeng Svivedansen.
 Baste-Streng Slåtten snurrar.
 Trådt dei sviv med Geisp og dauve
 Rop.

 Døyvt djupt att-i Myrkre
 Gygr grin, Trollkall ræer
 elskhugs-brå.
 Attåt læt Ul og Fræsing:
 Klo mot Klo, Tann i Strupe
 Uvén vil arge Uvén
 flå.

 "Stygt, stygt laug du, Haugmann!"
 Gislaug kved; "fæl meg synest
 Hirden din!"
 -- "No i Miss tek du storleg,"
 svarar snøgg blide Haugkall;
 "dette er Træleflokken
 min!"

SIDE: 94

 "Slik Magt, -- vil den træle?"
 -- "Magtlaust er myrke Fåvit
 all si Tid.
 Sjølv skal her du høyre.
 Røynast skal Rise-Klokskap
 djup og myrk, utan Meining
 i!"

 Stig han fram til den eldste:
 "seg meg, kvi sår um Våren
 Bonden Fræ?"
 -- "Hæ?" -- Hin uppatt fregar.
 Tankefull Risen stirer.
 Grin, glor med Grise-Augo:
 "Hæ?"

 Stig han fram til den yngste:
 "seg meg kvi Åi lengtar
 ned åt Hav?"
 Rise traud Trut rengjer,
 lìdar leid lange Øyro:
 "ytt som bytt, kvar ho renner
 av."

 Fram han stig til ei Gygr:
 "kvifor grin Barn, når Augo
 upp det fær?"
 Gygri glor: "lat det grine."
 Skjeglar stygt etter Gislaug.
 Snufsar, grin, skarpt med Tennar
 skjer.

 "So er Træle-Ætti.
 Inkje eig Jutull Spursmål,
 inkje Svar.
 Betre no i Djup stige,
 høyre Kvad og Harms Kvæde,
 olme Ord av gamle Gumle-
 far."

SIDE: 95

Gnavlehòl.

Langt inne, djupt i Skarefjell-Grunn
seg holar ein Hall av Kopar;
han kvelver irgrøn sin høge Rund
med Glim av glidande Dropar.
Eit Blå-Skimmer gløser som halvt i Blund.

Det tiklar og siklar og renn og dryp
der rundt i Kræane skùme;
det kvislar kvævt av Firfisle-Kryp;
det gjeng som Geisping i Rome.
Der Lyngormen søv med sin Spord i Glyp.

Her inne i løyndaste Myrke-Krå
sit Gumle i Tidine lange.
Som turre Tre-Rot han er å sjå
med Lemine vridne og vrange.
Um Hausen gror Steinrot og Mose grå.

"Du Gumle gamle i Gnavlehòl!"
kved Haugkall med Mæle skrinne,
"du vakne og mumle ditt Gumle-Mål,
det må ikkje gå av Minne.
No Ungdomen kved berre Rask og Rål."

Då dreg det upp som Klokke til Slag
i Halsen skrukne og turre;
det gnidkar og gneg som Bor og Sag
og mèl som i Katt og Knurre.
Og Gumle-Mål losnar i lange Drag.

Gumlemål.

 Mål kved Gumle
 um Gamle-Æva.
 Då rådde Risar
 Heims-Ringen.
 Natti låg
 nifs yvi Land.

SIDE: 96

 Inkje Måne.
 Inkje Stjernur.
 Nordskin braga
 um breide Brè.
 Dal og Dokk
 i Duld drøymde.

 Godt var då
 i Leik gange,
 Berg sprengje
 og Eld sprute,
 Storm reise
 og Hav røre,
 Is tumle
 med Tore-Dunder.
 Godt, godt
 i Strid gamast,
 Ragg rive
 og Rygg brjote,
 Skallom skurast
 og Hornom hoggast,
 med Klo klorast
 og Øyro klå.
 Godt, godt
 å dauv døse.
 Lat i Logn
 Labb live.
 Yrkjeslaus
 inkje anse.
 Mett og maggin
 sova i Mak.

 Aldri Uro
 av ljose Eimar.
 Aldri Sol
 i sårt Auga.
 Ingin Vokster
 i vide Dalar;

SIDE: 97

 ingin Os
 av Åre-Eld.
 Dag sov
 Daude-Svevnen.
 Rim kvitna
 um Rise-Heimar.
 Land låg i Logn,
 Rike i Ro.
 Tidi stod.
 Alt tagde.

 Au! Au!
 Øydest Alder.
 Å! Au!
 Utid veks ...

 Alv vaks.
 Æsir kom,
 Sol vakna;
 Dag vigdest.
 Ned seig
 Nivlheims-Natt.
 Oll var
 Rise-Æva.

 Vinter leid
 Vår vermdest;
 Is flotna.
 Foss fløymde.
 Gror grodde;
 Grønt grodde;
 Skog tettna
 i Tåke-Lidir.
 Mennar vaks.
 Møyar vaks.
 Eld eima
 på sota Åre.
 Stål skar
 skrinne Voll.

SIDE: 98

 Fram seg grov
 grønkande Grendir.

 Sol seig,
 Sol steig;
 Dag rådde
 Heims-Ringen.
 Tid tøygde
 lange Tankar,
 meda Mål
 og Råd og Rekning.
 Ufred! Ufred!
 Ånd! Ånd!
 Merk, Ungdom,
 Skilje-Ordi!
 Alt av Ånd
 vill upp og fram.
 Alt av Troll
 vil trygt sitja.

 Jutull gjæse
 i Berg gøymdest;
 kraup i Krå
 lite kry.
 Duld under Stein
 han Dag banna;
 nytta Natti
 til Nids Verk.
 Vår han døyvde
 med Vintergufsar.
 Løyste Fonn
 og fælt Fok.
 Grov ned Grendar
 i Aur og Yre.
 Velte Stein,
 stuva Is.
 Stogga, stengde
 med Mur og Myrker.

SIDE: 99

 Sky og Skodde
 for Soli skaut.
 Rot reiv.
 Rørde Hav.
 Vinter vekte,
 Fimbul-Vinter.
 Men Sol spratt.
 Sprengde Skodd.
 Braut Is,
 brædde Snø.
 Tinte, tekte
 med Gras grøne.
 Nytt leika Liv
 um alt Land.
 Ny skaut Skog
 med sval Skugge.

 Ein for ein
 øyddest Ætti.
 Sprakk for Sol.
 Stokk i Stein
 for kvervin Hamar
 og kvite Krossen.
 Ein og ein
 etter sìt,
 bundin i Berg,
 bannar Dagen.
 Andre, blautare,
 Blod blanda,
 skjemde Ætti
 med Skams Gifte,
 mengdest med Menn,
 avla med Alv.
 No er Haugtroll
 i Rike Hovding.
 Modlaus og mødd
 Minkar Lyden,
 smyg smått,
 og jamt smærre.

SIDE: 100

 Lite er att
 av Alders Ætti;
 øydt er det gamle
 Gråsteins Grjot.

 Høyr meg, Unge,
 at Hat de lærer!
 Gjæse Jøtun
 må Hjelp låne.
 Lag halde
 med Lurvekryp,
 Fark og Farre
 or Fuskeheimar,
 Gand-Mennar
 og Galdre-Kònur,
 verste Herk,
 som Verdi visste,
 Svivesvansar
 med Svartebøkar,
 ikkje Troll,
 ikkje Menn.
 Hu! Hu!
 Gråte-Tidir;
 Hu! Hu!
 Gremje-Tidir!
 Og av alle
 øvst råder
 Svarte-Vimsen
 or Svåvel-Lande,
 Halte-Fanden
 med Hestehoven,
 halvt Primar
 og halvt Prest;
 honom Herre
 me no må hylle;
 han rår
 Rise-Rike.

 Upp alle
 med Yngd i Blode,

SIDE: 101

 upp, Vå'ar,
 for Jøtun-Velde!
 Ingin Rise
 i Ro røyte,
 fyrr av høge
 Loft-Himil
 Soli raude
 er ned rìvi
 og alt roast
 i Ragnaròk!
 -- -- -- -- -- -- 
 -- -- -- -- -- -- 

Det snufsar stundom i myrke Ro
med Higst og underleg Hæsing;
det tøygjer med Arm, det krafsar med Klo;
då skrik det med Snerr og Fræsing:
"Uhu! her luktar Kristinmanns Blod!"

Ho rådlaus Armane slær i Kross
um Bringa som folnar og stivnar ...
Fram bryt eit Brak som av Sjø og Foss,
og Dagen ikring henne livnar.
 -- Åleine ho sit under Skare-Ås.

Den store Strid.

Haust.

 No rullar Have svært mot Land
 med Skùm um skavlande Ryggir
 og bryt seg sprengt mod Øydestrand,
 der berre Vindtroll byggjer.
 Og Stormen skrik i ville Gru,
 der yvi Djup han jagar
 med Fòk og Ròk um Rev og Flu
 i desse haust-myrke Dagar.

SIDE: 102

 Eg høyrer den villande Skræmesong
 av Møy som Brìmhesten rider;
 ho kvad og galdra so mang ein Gong
 mot Naud og Nedgangs Tidir.
 Det gjeng som Sorg, det gjeng som Spott,
 det gjeng um Vå og Vande;
 det er den varslande Vildrelått
 som skræmer Liv av Lande.

 Og Jordi skjelv i Havsens Marm,
 der bleik ho frys i sitt Snøyde;
 det folnar Bø og det kolnar Barm;
 det vert i Verdi øyde.
 Den siste Grå-Gås strauk mot Sud;
 tungt under Sky ho kava;
 alt Liv i Hie og Vinterbu
 vil ned og burt seg grava.

 Lauvsblokka rustnar i livde Lund
 og ryk av sinom Kviste;
 det vart so syrgjeleg stutt ei Stund,
 til ho sitt Ynde miste.
 På Vollen blømde Blomar små',
 so sælt mot Soli nøydde;
 no er der ingin meir å sjå.
 Dei folna burt og døydde.

 So døyr det burt i den unge Barm,
 so folnar Blom og Blide,
 når Saknad sløkkjer Voni varm
 med Tårir salte og stride.
 So døyr det burt, so døyr det ut,
 mitt Liv med alt, det drøymde,
 når Elskhug vendest til Harm og Sut,
 og Guten burt meg gløymde.

 No er her sturt, no er her kaldt,
 og Stad og Stund meg møder;
 mi svikne Von tok frå meg alt,
 og Hjarta svider og bløder.

SIDE: 103

 Og Have rullar svært mot Land,
 og Regne driv mot Rute;
 det syng og susar um Øyde-Strand,
 at no er allting ute.

Rådlaus.

 Å gode min Gut,
 å vene min Gut,
 nei burte frå deg held eg aldri ut.
 Alt dreg meg og dreg
 til deg og til deg,
 og kvar eg vil gå,
 eg minnast deg må,
 og Tåra brenn som den beiske Lut.
 -- Å, aldri meir kann eg trivast.

 Å snilde min Gut,
 å gjæve min Gut,
 for deg so gav eg min siste Klut.
 Ja var du meg god,
 so gav eg mitt Blod,
 og var eg ditt Viv,
 so gav eg mitt Liv,
 um deg eg fekk fri av den minste Sut.
 -- Å du som eg trudde av Hjarta!

 So trygg og varm
 i din gode Arm
 eg gløymde Sorg og eg gløymde Harm.
 Men aldri meir
 eg finne deg må,
 og aldri meir
 deg i Augo sjå,
 og Gråten brenn i min kjøvde Barm.
 -- Å nei, at du kunde svike.

 Kvar skal eg meg snu;
 kven skal eg vel tru;
 eg finn kje Veg og eg finn kje Bru.

SIDE: 104

 Alt vendest til Naud;
 eg ynskjer meg daud;
 kvar skal eg vel av,
 utan djupt i Grav;
 for alt eg hadde so var det du.
 -- Å! -- aldri ein glad Dag meire.

Den som fekk gløyme.

 Den minste Minning eg um deg møter,
 so tungt det tek meg, so sårt det grøter;
 det minste Orde eg høyre må, -- 
 med Hjartegråt gjeng eg derifrå.

 Eg skulde aldri den Suti gøyme,
 når so det var at eg måtte gløyme;
 eg skulde aldri gå sjuk i Kring,
 når eg fekk gløyme den eine Ting.

Kor hev det seg?

 Kor hev det vorti Veslemøy no.
 Eg kjenner meg ikkje. Eg var ikkje so.
 Eg gjekk her trygg og tulla og sprang
 og visste kje av at Dagen var lang.

 Det er som ein Draum, når eg tenkjer på
 den Tid eg kann ikkje meir forstå.
 Den same gjeng eg, i same Ferd;
 men d'er som eg var i ei onnor Verd.

 Alt ser eg og hugsar som då eg såg;
 men stur er eg no der fyrr eg var fjåg.
 Alt er det gamle, i Hus og Gard,
 men annarleis, annarleis enn det var.

 Heimen ligg på den same Flekk;
 ho Mor gjeng tuslar som fyrr ho gjekk.

SIDE: 105

 Men tom stend Heimen forutan Ord;
 og framand vart mest mi eigi Mor.

 Framand er Heid og framand er Myr;
 framand tykkjest meg Katt og Kyr.
 Framandt glor det sin eigin Veg;
 vil meg kje noko. Kjenner kje meg.

 Stogo gleiner so kald og grå;
 audt og stuslegt det er i Krå.
 Som vali gjeng eg på Hand og Fot;
 alt fell meg tungt. Alt er meg imot.

 I Glaskarmen heng eg og stirer stur;
 lengtar, lengtar som Fugl i Bur.
 Men ingin å sjå på Veg eller Vang.
 Jau no hev eg lært at Dagen er lang.

 Å, denne Heimen so god og kyrr;
 å her som eg treivst so hjarteleg fyrr!
 -- Nei Mor, eg kann ikkje vera glad;
 Hugen min er på ein annan Stad.

Vinter-Storm.

 Å lat det bure, å lat det braka;
 lat Huse riste og Tufti skaka!
 Lat brotne allting som brotne kann!
 Det døyver Tankane litegrand.

 Um Stormen tok både Hus og Hytte, -- 
 det var eit Bìl då eg mindre sytte.
 Um Jordi gav seg i djupe Grunn, -- 
 då fekk eg gløyme ei liti Stund.

 Um Sky datt ned som på Himlen flakkar,
 um Have braut yvi alle Bakkar,
 ja um all Verdi seg søkkte ned, -- 
 so var det Slutt og so vart her Fred.

SIDE: 106

I Kyrkja.

 Eg sìt i Kyrkja som Snikjegjest;
 eg gløymer Gudsord og gløymer Prest,
 -- eg arme!
 Eg lesser Synd etter Synd på meg,
 for um eg ein Glimt kunde få av deg.

 Og når eg ser deg, eg veit meg knapt;
 det bløder i Barm; eg er som fortapt
 -- eg arme!
 Alt vert for Augo til Glim og Glod;
 og Vonir vaknar i varme Blod.

 Men er du burte ligg allting audt;
 det sloknar i meg og kolnar daudt;
 -- eg arme!
 Modlaus eg dreg meg på Heimveg att,
 og Tankar vildrar som Sky i Natt.

 Og ser eg henne, som sìt so trygg
 langt framme der med sin breide Rygg
 -- eg arme! -- 
 då veit eg kje meir kva eg tenkjer på.
 Eg skvett og vaknar, når Folk vil gå.
 -- Å, frels oss ifrå det vonde!

Ein Bêle.

Det kryp ein Haugbukk fram under ein Stein.
Han hev Horn i Skallen og Bukkebein.

Og aldri såg du so langt eit Skjegg;
det rekk midt nedpå hans magre Legg.

Og aldri såg du slikt Skrukkeskinn;
det valkar seg ut og det snurpar seg inn.

"Her bykste eg rundt i nihundrad År;
men aldri veit eg so varm ein Vår.

SIDE: 107

Og aldri veit eg so vent eit Viv;
men her gjeng du gjæter og Sauir driv!

Ja her du gjeng i ditt attande År;
og enn må du bera dit Gjente-Kår.

Men då måtte Verdi seg um ha skift,
um ikkje du skulde snart bli gift.

Og då måtte Verdi ha skapt seg på Tull,
um ikkje du fanga Gard og Gull.

Men høyr ikkje på denn Blåhaug-Kallen;
slik Jypling som ikkje hev Horn i Skallen!

Og høyr ikkje på denne Blåhaug-Krok;
slik Arming som eig knapt si eigi Brok!

Tru kje på det den Ljugaren kvad;
Mor hans gjekk haug-imillom og bad.

Men vil du, so er eg den Guten gilde,
at snart eg skal gjera det helst du vilde.

Gjev meg den Duken du ber um Barm;
av den dreg eg ut din heitaste Harm.

Av den dreg eg ut ditt tærande Hat;
det fær ho i Kveld til Salt i sin Mat.

Då ligg ho i Morgo og ille læter,
men tagnar -- so vel -- um tolv-trettan Næter."

Veslemøy løyser det lette Plagg;
då stansar ho brådt; ho kjenner eit Agg.

Skal ho? Vil ho? -- Dette er stygt.
Då riv ho det laust og gjev han det snøgt.

"Hehe!" mekrar Trolle med Gledefaktir;
"men Løn eg tek for dei Natte-Vaktir!

SIDE: 108

Når Drosi frå Ås til Kyrkjegard dreg,
då rid ho Veslemøy Brudferd med meg!

Men aldri so vere du syrgjefull!
Eg klæd deg upp i det skinande Gull.

Eg vil ikkje skryte; eg er ikkje kaut;
men på Fjose mitt hev eg tolvhundra Naut.

Grisir hev eg som Stein i Strand;
Smalen min aldri eg telja kann.

Land eg eig frå Hav og til Brè.
Og er eg rik, er eg fager med.

Horn hev eg framme som drusteleg Dreng,
og bak hev eg au det eg tarv og treng.

Eit betre Gifte du aldri når:
rik Mann og gild, i dei beste År!"

"Eg vil ikkje! Nei; ho skal ikkje døy!"
ropar angrande Veslemøy.

Til Gud ho bed og slær Kross for seg:
"gjev meg Duken og drag din Veg!"

Burte er den byksande Svein;
Duken ligg att ved den gråe Stein.

Duken ligg att på den Tuvebanke.
Veslemøy skjelv for sin vonde Tanke.

Uro.

Kor skal det gå meg, når Gud eg gløymer,
og Hjarta sjukt seg i Elskhug drøymer?
Kor skal det gå meg so sant og visst,
når burt meg sjølv eg so reint hev misst?

SIDE: 109

Og aldri kann eg meg atter vinne,
og aldri meir kann eg til meg finne;
so vel er stengd både Von og Veg; -- 
eg måtte finne meg sjølv i deg.

Bøn.

 Å hjelp meg du som hjelpe kann!
 Du ser kor sårt eg strider.
 Mitt Hjarta trøytt i tunge Band
 forutan Von seg vrider.
 Mi Naud eg kann kje ut få sagt;
 det vonde fekk so stor ei Magt;
 som Brand i Barm det svider.

 Ja hjelp meg du som hjelpe kann!
 Til deg mi Bøn eg sender.
 Du stridde sjølv og yvi vann;
 du Myrke-Magti kjenner.
 Mi Naud er stor, min Strid er fæl;
 ver hjå meg du som vil meg vel!
 Då veit eg alt seg vender.

På Vildring.

 Lange Tidine sig og skrid;
 det gjeng på Tròt og på Tjon.
 Gud hjelpe den som i Sjælestrid
 slepper si gode Von!

 Vinter ligg yvi Verdi aud;
 han vil seg full' aldri snu.
 Gud hjelpe den som i Sjælenaud
 slepper si gode Tru!

 Veslemøy trøytnar i tunge Kav;
 ho kjem ut-av Veg og Leid;
 misser sitt Mod og vildrar seg av
 og gjeng i Trollkjering-Heid.

SIDE: 110

 Um Natti Trollkjering-Bole ho finn;
 "høyr meg! No kjem eg til dykk.
 Eg skal meg skrive i Boki inn;
 men gjev meg ein Elskhugsdrykk!

 Ein Drykk som Hugen kann vende brådt
 for min Gut til hans rette Møy!
 Eg vil honom eige ei einaste Nott
 og so i Djup-Hýlen døy."

 Kjeringi myler og hengjer på
 Seidkjelen svidd og svart:
 "he-he, den Vegen det lett vil gå;
 men slikt gjer eg åt full' snart."

 Ho drøyper av Horn, ho blandar av Glas
 med Mulling og mange Læte;
 ho mengjer Røtar og Løyndegras
 i nordan-rennande Væte.

 Kjelen sjoar med Kvink og Klukk;
 Kjeringi galdrar og syng;
 "no syd eg Tåre, no syd eg Sukk;
 no syd eg den Hjarte-Styng.

 Eg syd det kjætande varme Blod
 som brenn etter kjælne Gut;
 eg syd med Galder, eg syd med Glod,
 eg syd med Eiter og Krut."

 Ho vekkjer Veslemøy Blod av Barm
 og droplar Dropane tri.
 Ho tek sin Trollkatt på hærde Arm
 og blandar av hans upp-i.

 "Eg manar for Svik, eg manar for Mein;
 eg manar med Mått og Magne;
 tri Gongir tri! I Blod og Bein
 dei falske Hugar tagne!

SIDE: 111

 Eg galdrar for Jon i Skarebròt,
 eg galdrar med Sòd og Søy;
 du Drykk! du vende den Hugen kåt
 til Gislaug, hans rette Møy!"

 Kjelen sprutar med Os og Fræs;
 Eimen stend gul i Tak;
 Kjeringi sputtar og blæs og les;
 det gjeng um Novine Brak.

 "Tri Gongir tri! I Namn av den
 som eig det svarte Velde!
 Satanas! Satanas! -- Hui! Det brenn!
 -- No er de båe selde." -- 

 Upp ho lyfter den svidde Hand,
 og alt er stilt som Grav.
 Då kjende Gislaug, at Rædsla vann;
 det var som ho svimra av.

 Alt vingla og vippa og rangt seg vreid;
 det dansa Golv og Gruve ...
 Ho fann seg kje att fyrr langt ut i Heid,
 på Sprang yvi Stein og Tuve.

Ho vaknar.

 Då vart det sagt eit lite Ord;
 ho høyrde grant det kviskra Mor.
 Då stillna det i Bringe.
 Kva hev ho tenkt? Kvar vil ho gå?
 Ho aldri meir kann Mor si sjå.
 Her er kje langt å tinge.
 Ho må i Hýlen springe.

 Ho stend som sprengd av Synd og Skam.
 Då stig det stilt ein Skapnad fram

SIDE: 112

 meir kvit enn alle Fennar.
 Rik fell den ljose Kåpa ned.
 Veslemøy sig med Rop i Kne.
 Fram gjev ho rædde Hendar.
 No ser ho, allting endar.

 "Å kjære Syster, sæle Møy!
 å hjelp! no må eg Dauden døy;
 eg gav den vonde Magti!
 Eg ligg i Synd og Satans Vald.
 Han hev på meg so fast eit Hald.
 Eg somna av på Vakti;
 eg svor den vonde Pakti!"

 "Vend deg til den som Sol hev skapt.
 Enn er du ikkje reint fortapt,
 du arme Syster kjære!
 Reis deg med Magt og ut deg rykk;
 gjev att, gjev att den Synde-Drykk!
 Det store Tòl du lære!
 -- Du ut er vald til Ære."

 Burt sloknar Syn og Kvæde; matt
 stend Gislaug der åleine att.
 med Von- og Vigsels-Tåre.
 I svære Strid ho yvi vinn;
 det vaknar Mod i mødde Sinn.
 Ut, ut or Fall og Fåre! -- 
 Høgt les ho Fadervåre.

 Dei trøytte Føtar Vegen snur.
 Ho finn det svarte Trollebur,
 og Døri upp ho river.
 "Eg vil kje eige Hjelp av deg!
 Eg vender um frå denne Veg!"
 Og Flaska inn ho hiver,
 so Glod og Gneistar driver.

SIDE: 113

Ei tung Stund.

 Den lange Vinter lakkar;
 han syng på sin siste Sull.
 Det brunkar i kvite Bakkar,
 og Åi fløymer full.
 Med Hjul må bytast Meidar
 på Veg og Køyrefar.
 Det driv med Regn i Heidar
 og yvi den gråe Gard.

 Der inne i gamle Stova
 på Sengi høg og mjuk
 må Gislaug ørski sova;
 so brådt ho lagdest sjuk.
 Ho søv til Syrgjelundar
 som døyvt gjenom Huse smyg;
 so læt det med mange Munnar,
 når Vestanvinden syg.

 Ho søv til Syrgjetonar
 av Vestan-Sòg og Tòt,
 Ho trur og visseleg vonar,
 det er hennar Likferds-Låt.
 Når Guten, ho sorgfull misste,
 rid Brudgom med falske Viv,
 han møter den svarte Kiste,
 der Gislaug ligg kald og stiv.

 Men Svevn vil Ungdom styrkje
 som Natti den spede Knùpp.
 Då Guten rid til Kyrkje,
 då stend ho Gislaug upp.
 Ho sìt ved grøne Rute
 og ser yvi Vegen nord; -- 
 det glytte med Sol der ute,
 då Brudferdi framum fór.

 Åt Sengi att ho vender;
 ho vart so arm og veik.

SIDE: 114

 Og heite Tårine brenner
 ned yvi Kinni bleik.
 Ho vrid seg Nætar og Dagar
 og inkje Kvild kann få;
 so sårt ho kvider og klagar,
 at lenger ho lìva må.

 Med Hagl og Holke-Splintir
 og Isvind og Drivesø
 den sture Ettervinter
 seg klengjer til Bygd og Bø.
 Det er so vonde Tidir
 med Skifting att og inn; -- 
 det er dei siste Stridir,
 fyrr Våren kjem og vinn.

I Blåhaug.

Våt heng den tunge Lufti.
Det dryp av Kvistir og Runnar.
Myrkeskodd velter ollande inn
or Hav og Himil-Grunnar
som Skuggen lett og som Natti stinn.

Burt kvervest Tårn og Tuftir
og Haugar og alle Bøar.
Som gløypt og gøymt av dei store Votn
ligg Land under Tòkusjøar.
Alt er som var det på Havsens Botn.

I lyngsvarte Markir inne
Veslemøy Smalen sankar.
Eit Havbrak susar frå Vestansjø
med Tòt og tunge Tankar.
Ho glett i Holke og Flekkesnø.

I Skodda inn ho hildrast
og um på Villheidi tumlar;

SIDE: 115

dregst av Rop og flakkande Ljom
og Gulp som or Åi mumlar.
Det vaknar og lìver med Tussedom.

Upp or dei djupe Hyljar
stig som glidande Skuggar
Nøkken blå på sin halve Hest
og Vasstroll med våte Luggar.
Dei okar seg fram som dei orkar best.

Or Haug og blåe Heller
rid lange Radir og Reidir
fram yvi flekkut Grovemyr
og inn dei lange Leidir
med Om av Ringling og Rop og Styr.

Som der ho gjeng i Draumar
og slitst av dei såre Minne,
so stend ho uppi ein Alvedans-Ring
og er der som mana inne
med Skodda tett som ein Vegg i Kring.

Vàr ho lyfter si Augne-Brun;
då er ho innpå eit Kongsgards-Tun.

Still ligg Garden i stengde Trygd,
måneskinsljos, i ein Firkant bygd.

Tune er som ei Mose-Eng;
Svalgangar breide ikringum gjeng.

Rausti er blåe med gylte Flak;
Sular av Sylv ber det høge Tak.

Bogar svære Sulane bind;
d'er Orm og Drake, i Bugt seg vind.

Slotte lyser, i Høgdi strekt,
med berre skinande Kopar tekt.

SIDE: 116

Tårn seg lyfter med Glim og Tir;
Gullhanar glor på dei høge Spir.

Som der ho stend, fortenkt og fortryllt,
er heile Tune med Hovmenn fyllt.

Fagre Møyar i kvite Lin
av Sylgjur og Lad og Gulldobbar skin.

Då tinklar det stillt som av Bjøllur små,
so vent at Veslemøy gråte må.

Og upp det stryk med so vill ein Slått;
Veslemøy er millom Gråt og Lått.

Sist kjem det ein Lund so sæl og so blid;
ho var kje so glad i si heile Tid.

Fram dansar dei Møyar i ljose Rad:
"her kann du alltid få vera glad.

Der ser du Kongen; vil her du vera,
skal Dronning-Krune og Krans du bera."

Veslemøy ser den Haugkallen blå
Konge staut i Svalgangen stå.

Kruna lyser som raude Glod;
Purpure er som det heite Blod.

Kongsstaven skin av brennande Stein
som Elden gul og som Logen rein.

Herleg er Kongen, fager og gild; -- 
all denne Stordom ho eige vil.

Dansen gjeng yvi Tune kåt;
Tonar lokkar og Felelåt.

SIDE: 117

Aldri var ho so ør og glad;
då Møyane spurde, svara ho Ja.

Det er dei Møyar i kvite Lin;
dei flir henne Staupe breddfullt med Vin.

"Drikk, so opnar seg Kongens Borg!
Drikk, so gløymer du all di Sorg.

Drikk av Staupe, og drikk det ut!
Då gløymest den hardaste Hjartesut.

Tenk deg kje um, men gjer som me song!
No bydst deg dette for siste Gong."

Veslemøy bleiknar um brune Kinn;
det gjekk henne kaldt gjenom Hug og Sinn.

Veslemøy bleiknar um brune Vangar;
Tanken vaknar og Minne fangar.

"Skal burt eg gløyme mi Hjartesut?"
 -- "All di Sorg den sløkkjer me ut."

"Sløkkjer de Elden som heitast brenner?"
 -- "Når Staupe er tømt du Inkje kjenner."

"Ja vil de sløkkje den Suti heit,
 -- den kann eg kje misse for alt eg veit.

Og fyrr eg vil sleppe den Suti hard,
fyrr gjeng eg og bed meg i kvar Manns Gard.

Og fyrr eg vil gløyme den Sorg som brenn,
fyrr gjeng eg Narr i mi heile Grend.

Ja fyrr eg vil gløyme Guten eg fann,
fyrr gjeng eg Fanteferd Land og Strand.

SIDE: 118

Ingin annan fær meg i Famn;
no riv eg meg laus i Jesu Namn."

 -- Alt er burte. I Skodda sansar
ho liksom ein Skimt av kvervande Svansar.

Fri.

 Um Natti still ved Sengjekrå
 Veslemøy ser eit Kvende stå
 i lange, myrke Klæde.
 Hjå henne ser ho Syster si
 fager og ljos og ålvorsblid
 med Smil av heilag Glede.
 Ho kved so lint eit Kvæde:

 "Statt upp, statt upp, du Syster kjær!
 No er du løyst til betre Ferd.
 Høyr Helgeklokka klingar!
 Frå alle Troll du laus deg vann.
 Og i di Sorg deg sjølv du fann.
 No upp mot høgre Ringar
 din styrkte Hug seg tvingar.

 Kom, fylg oss på din nye Veg,
 som upp or Myrkheim fører deg
 til Ljos og klåre Dagar!
 Den Stig er bratt, den Veg er lang.
 Men ingin angrar denne Gang.
 Um trøytt du stundom klager,
 til sist seg allting lagar.

 Her ser du Visdoms Volve stå.
 Ho vil deg gjeva djupt å sjå
 og store Røynslur herde.
 Ho ber deg gjenom Helheims Gov;
 der skal du skimte Livsens Lov
 og gjenom Rædsle lære
 det Verk, som vert di Ære."

Nedveg.

 Veslemøy gjev
 kjær Syster si Hand;
 no skal dei fara
 til Nåe-Strand.

 Lett ho lyft
 gjenom Lufti glid;
 Volva Vegvisar
 fyri skrid.

 Volva den kvite,
 sveipt i Nott,
 som Vegen veit
 til dei drøymde Slott.

 Volva den vise
 som stig av Eimar
 og Vegane veit
 i dei dulde Heimar.

 Fyri ho skrid
 i bleike Ro;
 stille fylgjer
 dei Systrar tvo.

SIDE: 122

 Skyir driv,
 og Vind svalar;
 Systeri Trøyst
 for Veslemøy talar.

 "Trygg er Førsla,"
 ho linnmælt kved;
 "du skal kje fæle,
 men fylgje med.

 Tarv kje fæle
 på myrke Veg;
 fyri oss Visdom
 Ferdine dreg.

 Tarv kje fæle
 um djupt under Grav;
 fyri ber Visdom
 den vigde Stav.

 Teikne ber ho,
 som hev med Magt
 Heimane alle
 under seg lagt.

 Teikne fyri
 med Ljos gjeng;
 Krossen skin,
 der dei heilage heng.

 Krossen skin
 som den stille Stjerne;
 den kann me fylgje
 so trygt og gjerne.

 Vondt rømer
 som rundt seg ringar,
 når Visdoms Volve
 det Teikne svingar.

SIDE: 123

 Og lyfter ho Teikne
 og byd med Krav,
 då ser du klårt
 gjenom Natt og Grav.

 Og gjer ho den sterke
 Runesving,
 då ser du i Synir
 dulde Ting.

 Og gjer ho Teikne
 og krev med Magt,
 då høyrer du tenkt,
 då høyrer du tagt.

 Men kved Volva
 med Ordi,
 då svarar det
 under Jordi."

 Volva stoggar
 Ved Kyrkje Grind;
 so syrgjeleg yler
 den kalde Vind.

 Volva stoggar
 ved Kyrkje Led;
 so fælsleg gleiner
 Månen der ned.

 Volva svingar
 med Staven snildt;
 då tagna Vinden;
 då vart det stilt.

 Volva svingar
 med Staven hardt;

SIDE: 124

 då slokna Månen;
 då vart det svart.

 Veslemøy veit ikkje
 kor det er vori:
 dei er i Kyrkja,
 uppe i Kore.

 Dei er i det gamle
 heilage Kor;
 ho kjenner so vel
 det Altarbord.

 Ho kjenner so vel
 dei Ljosi småe:
 døyvt dei brenn
 med Ljosken blåe.

 Inn um Blæja
 ved Altaren næst
 stend ein underleg
 gamall Prest.

 Han er som ein Skugge
 tom og fin
 med Messekåpe
 av Måneskin.

 Han glid på Golv
 uten Led og Legg;
 isgrått skimrar
 det breide Skjegg.

 Hand slær Teikn
 i Krok og Ring;
 Munnen mullar
 um dulde Ting.

SIDE: 125

 Rundt stend Daudingar,
 kvite, kalde,
 lyder til Ordi
 som vert deim talde.

 Rundt stend Draugar;
 tom-øygt dei glor;
 lyder stivt
 til dei stille Ord.

Presten.

Or Mare-Draum og Helsvevn djup,
or kvæve Døyvd i kalde Glup
som Sol skal all Tid sakne,
or Daudetyngd og Dvale stiv
til Drøymeferd og Draugeliv
du enn ein Gong laut vakne.

Stynjing.

 Oi, oi. Oi, oi.

Presten.

Du agta ikkje Tidi di,
og skildest burt, fyrr du var fri,
som Tre i Stormkast falli.
Men um den sterke Stomnen brast,
frisk sit di Rot i Jordi fast,
med sine Tægar alle.
Det er so hardt eit Heft og Band,
som held deg att i Jordheims Land,
at Fred du må kje vinne.
Oi, oi for Naud, du arme Sjæl,
som slitst imillom Jord og Hel
og kann kje Utveg finne!

SIDE: 126

Stynjing.

 Oi, oi. Oi, oi.

Presten.

Den Jordhug gjev deg aldri Fred.
Som Myrjubrand i morkin Ved
han tærer og han gløder.
Den Lengt du aldri døyve fær;
han ét og brenn, han gneg og skjer,
so blodlaus Hugen bløder.

Det slit og syg, det vind og vrid;
du fylgje må, med alt du lid;
du er kje sjølv din Herre;
vakt av den svale Natte-Keim
du smyg deg upp og hastar heim;
då veks din Jammer verre.
Den Heimen der din Hug er fest,
og der du var so gjerne Gjest
og hadde all di Glede,
når dit du søkjer saknadsprengd,
då er han stengd.
Du flakkar tom forutan Fengd
med Sukk og Syrgjekvæde.

Og meir og meir i dette Kav
du slitnar sund og fånar av
og dregst mot Tomheims-Auden.
Der sloknar ut den mødde Sjæl
forutan Von, i Angest fæl;
det er den andre Dauden.

Stynjing.

 Seg Råd. Seg Råd.

SIDE: 127

Presten.

Utløysning, Fange, kann du få,
so er den milde Lagnad,
når du med Hug og heile Magt
fær rive ut og frå deg sagt
den sterke Jordheims Dragnad.

 Då gjeng det ein Gufs
 gjenom kalde Rom
 av Fræsing og Sukk;
 so er Kyrkja tom.

 Som Skimt og Skuggar
 stillt, fort
 dei smett og glett
 gjenom Vegg og Port

 Veslemøy ser
 der Volva peikar:
 ut yvi Land
 dei daude reikar.

 Ut yvi Land
 breidt og vidt
 dei daude hastar
 kvar heim til sitt

 Berre ein og tvo
 og på Resten tri
 rædde fram
 mot Altaren skrid.

 Ned dei bøygjest
 på kvite Kne
 og der for Presten
 skriftar og bed.

SIDE: 128

 Den eine klagar
 av Otte full,
 at ned han hev gravi
 røva Gull.

 Og so det Gulle
 batt Hug og Hått,
 at dit han hev fari
 kvar myrke Nott.

 Den andre sukkar
 av Hjarte-Mein,
 at Deild han flutte
 og Skiftestein.

 No dregst han heim att
 til Synde-Bot;
 men magtlaus villar
 den mødde Fot.

 "Løys meg og send meg
 upp eller ned!
 I Dom er Rettferd;
 i Rettferd Fred."

 Den tridje av Bror sin
 Banen fekk
 og sidan hatefull
 heim gjekk.

 "Han skuva meg ut
 i Bylgja blå;
 rodde so hasteleg
 der ifrå.

 Rodde ifrå
 og lét meg døy;
 tok so sidan
 mi Festemøy.

SIDE: 129

 Hemnhug drog meg
 på Heimgangs Veg;
 men verre farne
 er dei enn eg.

 Eg vil ikkje meir
 den Hemnveg skride;
 verre må dei
 enn eg lide.

 Gud deim hjelpe,
 um Hjelp dei kann få!
 Løys meg, Prest;
 eg vil her ifrå."

 Presten knefell
 for Altarfot,
 bed for dei arme
 Syndarar Bot.

 Løyser deim sidan
 ein for ein
 av Jorddrags Bann
 og av Heimgangs Mein.

 Bed og manar
 og Bandi skjer.
 Hamane stilt
 av fer.

 Volva svingar
 den sterke Stav;
 det brultar i Jord
 og djupe Grav.

 Ho lyfter Staven
 med Runesving;

SIDE: 130

 då sviv for Veslemøy
 alt i Kring.

 Burt ho svimrar
 og i att vaknar;
 Fødesheimen
 ho tryllt saknar.

 Ho er ikkje her,
 ho er ikkje der;
 ho veit ikkje kvar
 ho er og fer.

 Det er ikkje Hav,
 det er ikkje Jord;
 no glid dei og sig dei
 ned og nord.

 Det er ikkje Luft,
 det er ikkje Eim;
 no søkk dei og sig
 til Nåe-Heim.

 Sjoging syd,
 døyvd, stor,
 som Vatn siler
 stilt gjenom Jord;
 "d'er Blod-Bekkir"
 -- Systeri talar -- ,
 "Blodflaumar,
 som so skvalar;
 heim dei søkjer,
 djupt under Grunn,
 til den fælslege
 Nåstrand-Brunn,
 søkjer heim
 djupt under Grav,
 til det fælslege
 Nåstrand-Hav,

SIDE: 131

 som svart i Nivlheim
 fløymer,
 der Draken dukkar
 og drøymer."

 Nå-Ljos sviv
 i det skùme Gap
 og Gløse-Drakar
 og Stjerne-Rap;
 Kviskr og Kvæs
 og kvævd Låt
 og Kviding gjeng
 og svelgd Gråt
 og Murr og Mummel
 av all den Pine
 som Ætti gøymer
 i Gravine sine,
 all den uløyste
 Sut og Harm
 som av vart køyrd
 i Likferds-Karm,
 all Jammer farin,
 som ned er gravin
 i Kyrkjegarden.
 Som Havsus tung
 um nakne Nes,
 når Nordanvinden
 um Natti blæs,
 som Sudrags-sòg
 gjenom Vind og Væte,
 so marmar og tyt
 dette Syrgje-Læte.

 Skuggar vaknar
 og fram smett;
 gaper og glor;
 burt att skvett.

SIDE: 132

 Hugar harme
 som Helveg rid
 huar og gøyr,
 der fram dei skrid.

 I Vegen for deim
 ein Draug seg skyt;
 skvakkar og skratar
 med høgt Skryt.

 "Simon Handlar,
 det er mitt Namn;
 vis meg Vegen
 til Himil-Hamn!

 Eg var i mi Næring
 ein Tjuv som alle;
 og veik i Kjøte
 eg tidt hev falli.

 Men godt eg gjorde
 likso vel,
 og inn att dermed
 løyste mi Sjæl.

 Gåvur gav eg
 til godt å styrkje;
 gav til Missjonen
 og til mi Kyrkje.

 Åt Fatigfolk
 i Rota vår
 eg gjorde eit Mat-Lag
 kvart einaste År.

 I Sælegåve
 fem tusund i Rentur
 gav eg til fallne
 Tenestegjentur.

SIDE: 133

 Eg gav av alt,
 eg med Urett åtte;
 sjølve Bladi
 meg rose måtte."

Volva.

 Far di Ferd;
 du fekk di Løn.

 Draugen skvakkar
 og høgt skjeller:
 "Gjeld ikkje gode
 Gjerningar heller?"

Volva.

 Det du gjorde,
 gjeld for si Løn;
 det du vart,
 veit du.

 Mykt han murrar,
 den arge Svein;
 burt han glid;
 søkk som ein Stein.

 Fram seg tøygjer
 ein Ham skrinn:
 "vis meg, Volve,
 Farvegen min!

 Ned det dreg meg
 åt Djupe-Dike;
 men eg høyrer til
 i Guds Rike.

SIDE: 134

 Orde lærde eg
 purt og reint;
 no skal eg inn
 i Himilen beint."

Volva.

 Fylg din Dragnad;
 då fer du dit,
 der du hev
 din Himil.

 Upp skyt surøygde
 Djevlar tvo:
 "spå oss, Volve,
 når fær me Ro?"

Volva.

 Vender seg vondt
 og vil godt,
 heim då hittar
 hel-bundne.

 Djevlane fryner,
 fræser blått:
 "Visdom driver
 med Fanden Spott."

 Veslemøy skjelv
 i sviktande Kne:
 "hjelp meg, Syster!"
 -- Systeri kved:

 "Ver urædd; ikkje
 dei kann deg nå;
 dei hev den Magti
 du læt deim få."

SIDE: 135

 Farande kjem
 med Gny og Glam
 eit Hovdingfylgje
 frå Hernad fram.

 Um Volva høge
 dei tett seg hopar;
 Kongen bleik
 av Græe ropar:

 "Volve høge,
 på Løyndom vis,
 syn oss Vegen
 til Paradis!

 Fiend arge
 me drap og øydde
 og for vor Magt
 manneleg døydde;
 vigde vart me
 til Himilfred;
 men denne Vegen
 ber nord og ned!"

Volva.

 Helsa din Herre,
 Hèr-Draken,
 skal du nede
 i Nivlheim.

 So flakkar vildrande
 Skrymt og Skreidir;
 men fylgje dei må
 sine sette Leidir.

 Veslemøy undrast
 i Rædsle stor,
 og spýrr seg fyri
 med bljuge Ord.

SIDE: 136

Veslemøy.

Kjære mi Syster, kva er som tyngjer
dei Sælingar ned og ned,
endå dei vilde då alle gjerne
snu seg åt onnor Led?

Systeri.

Synd tyngjer og Samvit dreg,
at ned dei må seg mùne, -- 
Samvit som ikkje fekk for seg Bot,
og Synd, dei ikkje fekk sone.

Men verre dreg den vonde Hugen,
dei nørde og Rom lét få;
han lengtar til Hel; der vil han vinne
Magti og sidan rå.

Verre tyngjer den vonde Hugen,
som nøre seg fekk i Fred;
Han voks seg sterk, og i siste Stundi
han drog deim åt Myrkheim ned.

 Hitan-um Hel-Å
 hardt det gjeld;
 der brenn den blodraude
 Sigtings-Eld.

 Eimtung osar
 den Brand i Sky,
 illt tevande,
 alltid ny.

 Veslemøy stirer
 i Elden inn;
 Rædsla kolnar
 um bleike Kinn.

SIDE: 137

 Rædsla kryp
 i kvar Fingertupp:
 Menn ser ho og Kvende
 brenn lìvande upp.

 Fram styrmer det mange
 i Elden inn;
 færre er dei
 som igjenom vinn.

 Hit dansar so mang ein
 Spròte Kar;
 flaug upp i Gneistar
 og burte var.

 Hit flaksar so mang ei
 drusteleg Dros;
 kvarv burt i Eim
 og ein kvæv Os.

 Storherre rullar
 fram med Gny;
 fjasar upp i Lòge
 og brenn som Stry.

 Fram skråvar i Silke
 Stasfrua gilde;
 ryk til Vêrs
 som ei Oskefille

 Bangse breide
 fer fram med Føyk;
 vart til ein pøysande
 våt Røyk.

 Hit hinkar Amtmann
 med breide Gullsnor;
 brann som Papir
 og av fór.

SIDE: 138

 Randute Hovmenn
 og strokne Sprettar
 sprakar med Sprut
 til Vêrs som Rakettar.

 Hit ståkar Hèrmann,
 den staute Gut;
 small burt som eit Skòt
 laust Krut.

 Storskrytar gjæse
 stig fram med Jalm;
 burt han lòga
 som turr Halm.

 Fram flaksar lærde
 Skrukkeskinn;
 krulla seg saman
 og turka inn.

 Songar kjem klunkande
 bleik og lang;
 det høyrdest ein Knett
 som ein Tråd sprang.

 Fram vaggar diger
 ein Etarsekk;
 vart til ein fræsande
 Feiteflekk.

 Tung glid Lèting
 i Oska ned;
 murkar og brenn
 som fauskin Ved.

 Endelaus dreg seg
 den lange Ferd;
 mange, mange
 lyt stana her.

SIDE: 139

 Hopar og Horgir,
 Kvende og Menn
 som Utsóp i Dungar
 myrjebrenn.

 Ille hev dei
 på Jordi ståka,
 som her vert i Haugar
 på Elden måka;

 soleis Veslemøy
 undrast må.
 Volva peikar
 og byd: sjå!

 Veslemøy ser
 i dei Hugar skùme;
 ser og leitar,
 men finn deim tome.

 Ser deira Tankar
 og Livs Minne:
 tomt uppi tomt
 er alt der inne.

 Alt dei hev
 under Hovudhetta
 er Jugl og Jål
 og Inkjevetta.

 Alt dei hev
 innan Sjæle-Kring
 er Jugl og Jål
 og Inginting.

Veslemøy.

Å høyrer du, Syster kjære,
du telje meg Visdom din:
kva synda desse, at so dei må fara,
og ikkje lenger seg vinn?

SIDE: 140

Syster

Å høyrer du, Syster vesle,
eg kynner deg Kunna mi:
Agnine er det som upp vert brende;
dei er det kje Gagn uti.

Å høyrer du, vesle Syster,
eg tèl deg Lærdoms Ord:
med Avfall nører seg Elden denne
frå Hagen uppe på Jord.

Med Ugras og turre Grein og Kvist,
med Vokstrar av Villfræ alne,
med halve Hugar og Sjælebròt
og Viljar visne og valne.

Med Sjælir som brende seg upp i Synd,
so halvdaude hit dei vann;
med veikt og laust og tomt som ikkje
mot Elden stå seg kann.

Med alt som fekk År og godan Vokstr
og aldri Frukti bar;
med alt som upp til Unyttes fyllte
i Herrens Aldegard.

Med Sjælir i Kjøt-tyngd bundne,
som tok seg frå Live Lov;
late grov dei sitt Pund i Jordi
og burt sin Arbeidsdag sov.

D'er Hopen som aldri glødde
i Hug eller Mothug stor;
dei hadde det godt og tenkte kje meir
enn frå Seng til gode Bord.

D'er Hopen som aldri villa
i Draumar mot Høgdi gjeng;

SIDE: 141

dei hadde det godt og tenkte kje meir
enn frå Bord til kjælne Seng.

Ut vert sigta og brende upp
her attum den myrke Port
alle som søkte i Live seg sjølve
og sumla seg sjølve burt.

Veslemøy.

Angir og Avfall drys det då,
som Haustlauve drys av kviste;
mykje veks Ugras på denne Jordi,
og meir enn eg tenkte og visste.

Men alle dei vene Drosir
og Frugur og fride Kvende?
Må so mykje den Fagerdomen
lide slik syrgjeleg Ende?

Systeri.

Fåe når hit av dei mange,
som vavrar seg burt i Vas
og sumlar den dyre Arbeidsdagen
burt med Småkjav og Kjas.

Dei bryr seg med dei mange Ting
i As og æveleg Strid;
og um dei vilde tenkje seg um,
so kann dei aldri få Tid.

Dei lever i Tattl og Tøv og Tull,
med' Dagane flyg so fort;
dei klæd seg, trulovar seg, pjatrar, pjutrar
og dansar Live burt.

Med Tattl og Tøv og Inkjevetta
dei burt seg hefter og bind;
og Sjæline døyr med Kroppen
og sloknar som Pust i Vind.

SIDE: 142

Veslemøy.

Men det som mot Elden stend seg,
når Skrape er reinska ut?

Systeri.

Det som stend seg i Sigtings-Elden
vert røynt i den lange Sut.

 Hel-Å kyngjer
 i Kluftine nord
 som Galder og Gråt
 djupt under Jord.

 Hel-Å bryt seg
 i gule Stryk;
 Svåvelskodde
 or Djuve ryk.

 Yvi byggjer seg
 Brui bratt,
 som inn ber
 i Myrkheims Natt.

 Hel-Orm seg ringar
 grøn og kald
 i skjoldklædde Bugtir
 um Helheim all.

 Hovud han lyfter
 og Helbru stengjer;
 Augo som Blodmånar
 raude rengjer.

 Han gaper som Avgrunn
 lét upp sin Belg;
 ein Eldgufs stod
 or den hole Svelg.

SIDE: 143

Ormen.

 Vik, Volve,
 av vår Veg!
 Det Hel hev,
 held ho.

 Volva lyfter
 den Staven god;
 då fræste Ormen
 i Rædsle-Mod.

 Ormen fræser
 med Eiterspy;
 gul stend Spruten
 i Skoddesky.

 Blå stend Spruten
 med Ul og Storm;
 då trutna han fælt,
 den arge Orm.

 Det bryt og burar
 med Gov og Brak;
 Volva svingar
 sin Stav i Mak.

 Svinga ein Gong
 og svinga tvo;
 då sputta Ormen
 og seig i Ro.

 Veslemøy skjelv
 i Sjælegru:
 "å kjære Syster,
 å, må me snu."

 Systeri held
 den kalde Hand:

SIDE: 144

 "trygge me gjeng
 gjenom Bròt og Brand."

 Brui stig dei,
 den høge, radt;
 Hel-Å kyngjer
 i Æve Natt.

 Fram skrid der stilt
 den lange Skreid
 av daude som veit
 si Vega Leid.

 Fram skrid der døyvt
 den blåe Hèr
 av Hamar bleike
 som veit si Ferd

 Dei glor med dei tome
 Augo stive:
 "kven vågar seg hit
 i lìvande Live?"

Volva.

 I Fred den fare
 som Fred fører;
 søkje seg kvar
 sin Veg.

 Lett dei stig
 yvi rustne Spengar;
 det ringlar og riktar
 i Band og Stengar.

 Det skjelv der Veslemøy
 sèt sin Fot;
 ho hallar seg bleik
 si Syster imot.

SIDE: 145

 Det uler som daud Manns
 Skrik under Øy;
 so høyrer dei Helhund
 av Græe gøy.

 Fælt det læt
 gjenom Dimme-Nott;
 Hunden frøser;
 det brenn blått.

 Blod-Augo sjuke
 heitt glor;
 mot Skyi veks
 Hel-Garm seg stor.

 Brui rister
 i Ring og Stong;
 Hel-Åi veks
 med Villesong.

 Då skin det av Staven
 i Skodda ned,
 og høgt gjenom Hel-Nott
 Volva kved.

Volva.

 Høyrer du Hel,
 som her råder,
 du halde din Hund,
 du hegde di Å;
 Gjestir du opne
 jarnslegne Grind;
 fri vere Veg
 for Visdoms-kjære!

 Alt tagna;
 Å fall;

SIDE: 146

 døyvt gjekk Ord
 gjenom Helheim all:

 Far i Fred
 som fører Fred;
 fri vere Veg
 for Visdoms-kjære.

 Høg stend Hel
 ved det tronge Led,
 som fører Gjestir
 i Djupheim ned.

 Høg stend Hel,
 blå um sitt Kinn;
 Lykilen skrik
 i den rustne Grind.

 Det riktar i Lås
 og Gjengje;
 upp gjeng Led
 og Stengje.

Myrkheim.

 Audnir endelaust
 ut seg breider
 ned og nord
 dei lange Leidir.

 Her er Myrkre,
 det store, tome;
 her er Fange-
 og Røynings-Rome.

 Det segjer all Segn
 som Bòd kann bera,

SIDE: 147

 at her er det ikkje
 godt å vera.

 Det segjer all Segn
 som hev vår Lit,
 at ingin i Verdi
 hev lengta hit.

 Volva peika;
 Veslemøy såg;
 Pinestaden
 for Syni låg.

 Alt var svidt
 og snaudt;
 alt var tomt
 og daudt;
 nakne Moane grein
 med berre Sand
 og Stein;
 svarte Heidi
 å sjå
 so vidt som Syn
 kunde nå;
 Urdir ville
 og sprengde,
 og Berg som bratte
 stengde,
 og gråe Koll
 og Kuv
 og svimrande Avgrunns
 Djuv;
 her er det æveleg
 aude;
 her nede tuslar
 dei daude.

 Alt ligg
 under Doms Bann;

SIDE: 148

 inkje Liv
 røte seg kann.

 Alt ligg
 i Daude-Tjon;
 her er ikkje Liv
 eller Livs Von.

 Inkje noko
 seg rører ell ruggar
 i Skùmeheim
 utan Skrymt og Skuggar;
 Dauden sjølv
 tom og stiv
 fører her sitt kaldlege
 Draumeliv.

 Myrke er Moar
 og Møde-Dalar,
 der Sol ikkje skin,
 og Regn ikkje svalar;
 det osar med Eim,
 det gøyser med Gufs,
 det flaksar svart
 under Flòg og Ufs;
 ein Moe gul
 som av Svåvelbrand
 sveiper seg yvi
 det svidde Land;
 lågt heng Himling
 tungt yvi Tuft;
 eit Blodskìn skjukt
 gleiner i Luft;
 eit Blodskìn sjukt
 gløser i Sky;
 meir ser dei kje Dag
 i Hel gry;
 som vonde Auga,
 daude, raude,

SIDE: 149

 ligg dette Skìn
 yvi Heidar aude.

 Det brultar med Brak,
 det skangrar og skrell,
 det mullar med Rædsle,
 um Svartefjell,
 dunar og dyv
 i Koll og Knausar,
 skimtar og brumlar
 frå Torehausar;
 det hurrar og knurrar,
 der er eit Tòt;
 det gnistrar med Tennar,
 det uler med Gråt.

 Utev kjøver
 stram og stinn;
 alt vondt
 hit seg finn.
 Blodøygd Helulv
 luskar, flakkar;
 Brodd sting,
 Nebb hakkar;
 Orm sputtar,
 Padde frøser,
 Øle-Augo
 grønkalde gløser;
 Basilisk
 og Skorpion
 krabbande kvæser
 til Kvekk og Tjon;
 Eldklegg surrande
 rundt sveimar;
 Svartfugl skrik
 i Kvæve-Eimar.

 Det vildrar og sviv
 um Kvæv og Mo

SIDE: 150

 Hugar rædde
 som veit kje Ro;
 det sviv og vildrar
 upp og ned
 Hugar mødde
 som fær kje Fred;
 der er ikkje Stund,
 der er ikkje Stans;
 æveleg gjeng
 den Daude-Dans.

 Veslemøy skjelv
 gjenom kvar den Led;
 ustød ho steig
 på Hel-Grunn ned.

 Ustød ho steig
 på den gule Sand;
 det var som ho trod
 i ein Myrjubrand.

 Ho var kje so rædd
 i all si Tid;
 Systeri tek henne
 upp att blid.

Veslemøy.

Kvar èlst dei Eimane heite?
Kvi gløder den lause Sand?

Systeri.

Hate er det som fyller Helheim
med all den svidande Brand.

Veslemøy.

Kvi raudnar Skyir som glødde Jarn
med Blodskìn på blakke Heidar?

SIDE: 151

Systeri.

So stig dei fælslege Heluvs Ord
og arge Bønir og Eidar.

Veslemøy.

Kva er det for Ramnar og Skinnvengjur
som flaksar so svarte i Kring?
Og kjenner du Eldkleggen gul og galin
som surrar og brenn og sting?

Systeri.

Ramn og Svartflaks er vonde Minne
som hakkar og Hugen riv;
men Eldkleggen er dei arge Ordi,
som eitra og øydde Liv.

Kvart arge Orde som beit og stakk
og avla Harm som brann,
kjem her i ei eldgul Eiterfluge
og piner sin Upphavsmann.

Veslemøy.

Og alt det kraumande Ufyse-Kryp
som Sjæline elter og tyner?

Systeri.

D'er Nids Hugar og stygge Tankar
som so for Augo seg syner.

D'er Nids Tankar og Hugar,
som ikkje vart sona og vende
fyrr Soli seig og Timen slog
og Dagsstundi hadde Ende.

Veslemøy.

Å arme, arme Synde Sjælir,
å, at dei skal lide so.

SIDE: 152

Møde og Talm forutan Kvile;
Rædsle forutan Ro!

Systeri.

D'er tungt treda Dansen under Mold,
der lause Grunnen gløder;
d'er vondt å vada i heite Hel-Sand
med brende Føtar som bløder.

D'er vondt å vada i heite Hel-Sand
som gløder med Samvits Eld;
d'er verre å trøyte Døgre lange
forutan Morgon og Kveld.

D'er vondt å stige den vide Hel-Heid
på Stein og kvasse Oddar;
d'er verre å trå millom gloande Orm,
som sting med Samvits Broddar.

D'er vondt å ande den brende Eim
som kvæver so tungt for Bringa;
d'er verst å vera i denne Naud
bundin og inne ringa.

Veslemøy.

Gode mi Syster, bed til Jesus,
bed til den heilage Møy; -- 
å, bad dei rett den gode Gud Fader,
han lét kje dei Syndarar døy.

Å, bad dei rett den gode Gud Fader
med Hjartans Gråt på Kinn, -- 
han gav dei arme Syndarar Nåde
og lét deim i Himlen inn.

Systeri.

Å kjære mi Syster, Himlen sjølv
for desse vart ingin Sælheim;

SIDE: 153

i Kjærleike, Ljos og Herrens Fred
dei verre leid enn i Helheim.

Dei elskar det vonde med alt dei lid;
dei må få banne og hata;
den opne Himil-Døri sjølve
dei for seg att vilde lata.

Gjer deg hard og gjer deg sterk,
du vene mi Syster milde!
Mykje lyt du i Synir sjå,
og meir enn du gjerne vilde.

Mykje lyt du i Synir sjå,
og meir enn kjært deg var;
det er ikkje gjort med lette Hjarta
å fylgje i Volve-Far.

Veslemøy.

Men sæle mi Syster, er her Veg
fram gjenom det myrke Land?

Systeri.

Volva gjeng fyri med vigde Ljose,
og eg skal halde di Hand.

Stjernur og Sol fær ingin sjå
i desse Skùme-Heimar;
me fylgjer det heilage Ljose fram
igjenom dei tunge Eimar.

Her vev eg eit Slør av ditt mjuke Hår
og sveiper i det deg inn;
det liver so vel dine vene Augo;
det liver ditt unge Kinn.

SIDE: 154

So gjeng du fri gjenom Eim og Gòv
og aldri Hel-Røyken andar;
og Visdom sterke som fyri fer
brøyter oss Veg gjenom Vandar.

 Trøyste-Ord so
 Systeri talar,
 og fram dei sviv
 gjenom Myrke-Dalar.

 Lett dei gjeng
 den lyfte Veg;
 ingin går deim,
 der fram dei dreg.

 Rundt hastar Hamar
 stive, snøgge;
 di meir ho deim ser,
 di meir vert dei stygge.

 Di meir ho deim ser,
 som her dei kryr,
 dei alle fær
 som ein Svìp av Dyr.

 Ein minner um Bukk;
 ein svìpar på Svin;
 ho ser Revefliring
 og Ulvegrin.

 Der er Olmstut-Augo
 og Ape-Geipar
 og Ormtunge-Speling
 og Paddefleipar.

 Stundom i Skallar
 seg Småhorn ydder;

SIDE: 155

 på Finger-Endar
 Klo-Vonir brydder.

 Alt fælt som gløyper
 og grip på Jord
 so fram gjenom Hel-Hamar
 glytter og glor.

 Tett stimar
 i veglaus Tummel
 dei arme Sjælir
 med Skrik og Mummel.

 Men kvar sine Mødur
 åleine dreg;
 midt i Stimen
 gjeng kvar for seg.

 Ingin for annan
 seg klaga kann;
 det er som stengt
 millom Mann og Mann.

 Ingin åt annan
 si Naud fortèl;
 det er som daudt
 millom Sjæl og Sjæl.

 Millom kvarandre
 dei skilde sviv;
 Røre er der,
 men ikkje Liv.

Veslemøy.

Kvi skjeglar dei til kvarandre
so framandt og lite blidt?

SIDE: 156

Systeri.

Dei kann slett ikkje kvarandre like;
og kvar hev so nok med sitt.

Dei kann slett ikkje kvarandre like,
og ikkje kvarandre tru;
kvar kjenner med seg det vonde Hjarta
og burt seg i Harm må snu.

Alle dei hatar og ingin trur;
den Naudi er tung å bera.
Og minst trur det arme sjuke Hat
Kjærleik som vel vil gjera.

Veslemøy.

Mykje syner seg her for Augo
i Helheims-Ljose dimt;
kva er det som gjeng gjenom døkke Dalar
som døyvde Ljoske-Skimt?

 "Sjå!" baud Volva.
 Veslemøy såg;
 eit Ørske-Under
 for Augo låg.

 Det er ikkje Hav,
 det er ikkje Brand;
 d'er Logar som flakkar
 um alt det Land.

 D'er Logar som sviv
 um all den Heim
 i toppande Dans,
 i Ville-Sveim.

SIDE: 157

 Blått det blakrar
 med bleike Glod,
 og gult som Svåvel
 og raudt som Blod,
 og grønt som Eir
 og som Eiterspy
 og stålkvitt som Skimt
 or Tore-Sky;
 det skifter og skjelv,
 det bivrar og brenn
 som eit Hav av hoppande
 Lyktemenn;
 med sjuke Litir
 og daud Os
 det sviv som ein Sveim
 av Nåe-Ljos.

 Stiv Veslemøy stend
 i den skùme Kveld
 og stirer inn
 i Helvites Eld;
 og knapt sine Augo
 ho tru vågar:
 det er Sjæline sjølve
 som brenn og logar.

Veslemøy.

Du tyde meg, sæle Syster mi,
Branden som skræmd eg ser?

Systeri.

D'er alle dei vonde heite Hugar
som her i Eld seg ter.

D'er alle dei vonde heite Hugar,
og Harmen, dei Hjarta veld;
inne i pinte bundne Sjælir
er dei som logande Eld.

SIDE: 158

Hate ser du eiter-grønt;
det brenn med Osen fule;
attved blakrar det arge Ovund
med Logar som Pesti gule.

Æresjuken den bleike
er heitaste Helvit-Eld;
Gull-Gir ét med isblå Lòge,
som lengi Hìten held.

Elskhugs Trå og Syndelyst
braglar med Brand som Blod;
likblått bivrar det vonde Samvit,
som veit ikkje Stundi god.

Veslemøy.

Og æveleg logar den Eiter-Brand
forutan Attervende?

Systeri.

Augneblinken i denne Eld
er Æva utan Ende.

Veslemøy.

Mykje syner seg her for Augo
og mangt er underlegt vori;
dei kravlar og mødest og masar her
på Lag som uppe på Jordi.

Systeri.

For drøymde Mùnir og Vinning tom
dei her som heime seg møder;
ser det er Draum, men den bundne Hùgen
endå girande gløder.

Ser det er Draum; må alt det sjå,
som Sol-Glir på Jordi dulde;
endå trur dei den kjære Draumen,
som so deim dåre skulde.

SIDE: 159

 Volva stend
 ikkje langt der frå;
 ho peikar og byd
 Veslemøy sjå.

 Då kjem til ein Syndar
 ein Ålvorsmann,
 som ingin vel anna
 enn tru kann.

 Med Augo sure
 og Minur søte
 han byd fram Handi
 til godt Møte.

 Til Syndaren talar
 den vyrdslege Gjest
 søtmælt og blidt
 som ein Lesarprest.

 "Kvi er du so hugfallin,
 kjære Bror?
 Du kann få det gildare
 her enn på Jord.

 Ser du?" -- han peikar
 i Dimma ut;
 "når dit du kom,
 var du fri for Sut."

 Fram stig,
 halvduld i Eim,
 på Høgdir ljose
 ein ven Heim.

 Grøne Gardar
 med blåe Sjøar;
 fagre Lundar
 imillom Bøar.

SIDE: 160

 Bølingar staute
 i Gras åt Kne;
 kvite Hus
 under gamle Tre.

 Bekkir surlande
 Engi doggar;
 Åker-Hav
 i Vinden voggar.

 Hagar gilde
 med Alde krur;
 der er Loft og Lødur
 og Bur ved Bur.

 Syndaren stirer
 i Undring stor:
 han ser det han drøymde
 fagrast på Jord.

 Han ser det honom
 i Hugen brann,
 som alltid han søkte
 og aldri vann.

 Alt det han hev
 som fagrast tenkt,
 det ser han no her;
 og han græt av Lengt.

 Gjesten smiler:
 "den Heimen til Slutt
 du fær, um meg
 du vil tena trutt.

 Den Heimen du heil
 til Eign fær,
 um meg ei Æve
 du tenar her."

SIDE: 161

 Han lokkar og snildt
 sine Ord snur;
 Syndaren veit
 det er Lygn, og trur.

 "Kann visst den Løni
 du lova meg,
 med all mi Magt
 skal eg tena deg.

 Fær eg den Herredomen
 gild,
 so skal eg gjera
 alt det du vil.

 Fær eg den Eigni
 med Vidd og Vang,
 eg tenar deg trutt
 ei Æve lang."

 Gjesten -- "hans Djevel",
 Systeri kved -- 
 lovar og tunge
 Eidar bed.

 Syndaren all Ting
 gløymer glad;
 gjev fram Handi
 og segjer Ja.

 Då mylte hans Djevel
 fult,
 og Sur-Augo sprutte
 gult.

 Han glod-reiv Hendane
 sine
 no hadde han auka
 Pine.

SIDE: 162

 Sidan trælar den Synde
 Sjæl
 for Herren sin arg
 og fæl.

 Slit for den Løni
 rik;
 græt, for det alt
 er Svik.

Veslemøy.

Det tuslar um Haug, det tassar i Heid;
mange her inn hev loti;
men desse arme Synde Sjælir,
kva hev dei for seg broti?

Systeri.

Dei vilde vinne Verdi,
der all dei hadde si Von;
auka for det i Heimen Ufred
og Uhug og Naud og Tjon.

Dei vilde vinne Verdi
som lokka so stor og rik;
auka for det i Heimen Urett
og Hat og Banning og Skrik.

Dei vilde vinne Verdi,
som lokka so stor og sæl;
auka vondt og stygt i Heimen
og Skade tok på si Sjæl.

D'er dei som auka på Jordi Sut
og tøygde den tærande Kvide;
Myrkheim gjorde dei rundt ikring seg;
i Myrkheim dei no må lide.

SIDE: 163

Dei svara på Bøn med bratte Ord
og ikkje Byrdine letta;
av deim vart ingin nakin klædd
og ingin svoltin metta.

Refsing dei her lyt røyne hard,
må upp att lìva sin Strid,
og upp att lide sin lange Dårskap
og Dårskaps Løni si.

Upp att træle og kava
med Møde og lite Mùn,
og upp att alltid på nytt stå skjemde
og brende med bròti Von.

So tidt dei vinn det dei vilde
og søkte med all sin Trå,
so er det Røyk og Inkjevetta;
det lyt dei her skìlleg sjå.

Veslemøy.

Men snart vil dei arme lære
og snu frå sin Ørske-Veg?

Systeri.

Djevlar dårar med Lokkesynir,
og sterk er Hugen som dreg.

Veslemøy.

Mange sviv som i Hèrota
rundt seg sjølve i Ring;
stirande ser dei stygge Synir
og ufjelge Skræmsle-Ting.

Mange villar som dåresjuke
rundt i den Rædsleheim;

Hèrota: Ville, Ørske.

SIDE: 164

stygge Synir og fæle Fylgje
elter og skræmer deim.

Systeri.

Tyngde Samvit det er du ser,
som dregst med vonde Minne;
stygge Hamar for Augo syner
den Angest som gneg der inne.

Dei fiktar med Orm og Drake
og Skrymt i so vond ein Strid;
dei fiktar med alle Syndine sine
frå Jord og Lìvetid.

Kjende Syndir og løynde,
dei aldri gav etter Gaum,
her kjem att og elter dei arme
i æveleg Feberdraum.

Tjuven flyg med si Byrd på Rygg
og rømer um vide Land;
etter kjem lange Eigar-Manngard
og vil honom leggje i Band.

Mordaren dregst i Rædsle med sìne Lik
og skjelv for dei brostne Augo;
Ljugaren strider med Dikti sine;
dei lìver her millom Draugo.

Ljugaren må sine Lygnir eta;
det krev so godt eit Tòl;
dei Skjemde-Sogur vart her til Ormar
og slimute seige Ål.

Sæling som gjorde Far sin Sorg
og grøtte si mødde Mor,
kvar han vil fly dei gamle møter
og lyser Bolvings Ord.

Bolving: Våbøn, Forbanning.

SIDE: 165

Alt kjem att, kvar ubøtt Synd,
og vondt dei på Jord fekk løyne.
Kvar den Harm, dei andre gjorde,
må sjølve her dei røyne.

Kvar den Harm, dei andre valda,
Urett og Sjæle Svide,
lyt dei i såre Samvits Pinslur
sjølve igjenom lide.

Alle for all Synd refser
i denne Heimen vond
den pinande, slitande, blåe Angest,
som aldri gjev Lindrestund.

Veslemøy.

Heite brenn Hel-Elds Logar;
hard er den siste Strid; -- 
er der kje Linning i Domen?
kjem ikkje betre Tid?

Systeri.

Dei skuldar andre, dei skuldar Gud
for Syndi som hit deim sende;
fyrr dei Skuldi si eigi finn,
det er ikkje Von um Vende.

Veslemøy.

Ei Sjæl eg ser som sloknar;
ho er som tærd ut og tom;
fjaglast burt i dei gule Eimar
som Fygl og lette Fjom.

Systeri.

Arme Sjælir som tærest burt
og ikkje si Røyning held, -- 

SIDE: 166

dei hadde kje Hugen heile,
som stend i den siste Eld.

Arme Sjælir som tærest burt
og gjeng so reint til Tjon, -- 
det er den andre Dauden;
då er der kje Botevon.

Det er den største Rædsle,
det er den namnlause Sut;
då er dei strokne or alle Bøkar
og or Guds Minne ut.

Veslemøy.

Men Sjæli som Elden herder,
til mykt ho er og rein?

Systeri.

Då kjem det sæle Uppvegs Vende;
då vaknar Vonir for Mein.

Veslemøy.

Men um dei Elden herder
og hardare vert i den?

Systeri.

Djevlar då gjeng dei til Nivlheim,
der Kalde-Elden brenn.

Djevlar då gjeng dei til Nivlheim,
der Hel-Herren fær deim fat;
honom tenar dei sidan alltid;
dei lærde det kalde Hat.

SIDE: 167

Veslemøy.

Rundt rømer rædde Kvende-Sjælir;
etter fer bleike Menn
lurande, stirande, valne, daude;
Augo blodsprengde brenn.

Systeri.

Det er dei syndige Kvende,
som lokka og sidan sveik;
det fylgde deim Blod og bleike Vanvit,
og Draugar ikring deim skreik.

Det er dei syndige Kvende,
som flekka Heim og Bu;
dei spillte Fred og den heilage Tillit
og Livsens Trygd og Tru.

Det er dei syndige Kvende,
som blodsaug i Livnad blaute
og ut skjemde og burt øydde
Manndoms Krafti den staute.

Dei var som den løynde Sykja,
utanpå fager og fin;
etter driv det med blautt og bròti
og kvite Hausar som grin.

No hev dei Fylgje med seg
av Lik og lame Kroppar
som stivt stirande endelaust
etter deim heng og hoppar.

Aldri Stundi dei slepp ifrå
det hinkande Fylgje fæle,
som etter deim heng og søkjer Hemn
for tapte Liv og Sæle.

Veslemøy.

Eg ser under myrke Ufsir
svevnbundne Menn som vrid seg;

SIDE: 168

Maretroll rid deim miskunnlaust;
dei jamrar men kann ikkje fri seg.

Systeri.

Dei dåra og narra Kvende
og burt deim frå Live laug,
ut deim skjemde og ned deim sulka,
til Søyla deim åt seg saug.

No Kvendi trollgjengne att kjem
og seidar so Mennane sovnar;
rid deim sidan i Mare-Ham,
so mest dei i Angest kovnar.

Veslemøy.

Mennar ser eg, flyg Berg og Dalar
på blødande Foten snøgg;
magre små' Fingrar hev dei kring Strupe
og Ridham på bøygde Rygg.

Systeri.

Born, av Fedrane gløymde,
her søkjer dei Hemn for sitt Liv;
og Fedrane rædde rundt i Helheim
fredlaust for Synine sviv.

 Veslemøy tagna
 i bljuge Skam;
 ei barmberr Jomfru
 kom rømande fram.

 Etter ein Riddar
 hastande sprang,
 ropa: "du fagre,
 tak meg i Fang!"

 Ho stogga med Faktir
 som låkt seg sømde;
 men då var det han
 som vart rædd og rømde.

SIDE: 169

 Og då er det ho
 som på kvar den Led
 etter spring
 og lokkar og bed.

 Men stoggar so han,
 eggja i Od,
 og opnar Armen,
 då rømer ho.

 So gjeng det att,
 og so gjeng det fram;
 den eine er kjælin,
 den andre gram.

 Og kvar Gong dei skulde
 einannan nå,
 rædde einannan
 dei røme må.

 Då stanar den fine
 Jomfru-Lilje
 og manar: "no have du,
 Riddar, din Vilje!"

 Ho rister han Fjetrings-
 Runir for Barm:
 "no sove du, Riddar,
 i Jomfru-Arm!"

 Då fåna han burt,
 då folna han bleik;
 rædd seig han i Kne;
 "Nei!" han skreik.

 "Nei!" han ropa,
 "du Lokkefru,
 spara du skal meg
 for denne Gru!"

Od: "Vellyst".

SIDE: 170

 Ho av tek Kjolen
 med Gulltråd rend;
 i stive Likskjorta
 der ho stend.

 Dei sloknar og brest,
 dei Augo klåre;
 stiv tek ho av seg
 det store Håre.

 Stiv tek ho av seg
 dei Øyro fine;
 ho løyser or Munnen
 Tennane sine.

 Ho løyser Lippa,
 som lo so linn;
 ho legg frå seg Nòs
 og dei mjuke Kinn.

 Likskjorta folnar
 i Fjom og fell;
 Holde kryp inn
 og muldrast som Mjell.

 Ei Beingrind i Dans
 for Riddaren gjeng,
 so Bein etter Bein
 ikring honom sleng.

 Ei Beingrind dansar,
 den Riddar til Spott,
 med ranglande Knokar
 og turr Lått.

 Ei Beingrind seg sund
 for Riddaren dansar;
 han fjetra ligg
 og lite sansar.

Hold: Kjøt.

SIDE: 171

 Kjem dei fram,
 der Striden brenn
 heitast imillom
 Kvende og Menn.

 Sinne logar,
 so Gneistar driv;
 Augo stikk;
 Ord riv.

 Dei trappar med Harm;
 det ljodar og læt;
 Mennar knurrar
 og Kvende græt.

 Aul og Olster
 putrar og syd;
 Volva Veslemøy
 høyre byd.

 Veslemøy høyrer,
 i Skodde duld,
 Ord og Rop:
 "det var di Skuld."

 "Du øydde mitt Liv."
 "Du drap mitt Mod."
 "Du var meg aldri
 av Hjerta god."

 "Henne du etter
 i Elskhug hekk."
 "Han i Løynd
 til deg gjekk."

 "Du gjekk for deg sjølv
 din eigin Veg;
 Garden elska du,
 ikkje meg."

SIDE: 172

 "Aldri ein Tanke
 for meg du åtte;
 einsmall altid
 eg svive måtte."

 "Agta deg sjølv!
 Arg var du og vond
 unnte meg aldri
 ei glad Stund."

 "Aldri du såg
 det for deg eg gjorde;
 aldri til Takk
 mælte du Orde!"

 "For deg eg kava
 all min Dag
 og stridde; det vyrde du
 aldri det Slag!"

 Rundt Smådjevlar smett
 med Fliring og Fleggjing
 og range Bòd
 og Erting og Eggjing.

 Smådjevlar rundt deim
 smett og smyg,
 ber Sløsur og Drøsur,
 mistolkar og lyg.

 Hùgann av Argskap
 bløder;
 Hjarto i Pine
 gløder.

 Rett som det er
 ryk dei i Hop
 og rivst og klorast
 med høge Rop.

SIDE: 173

 Han henne med Harm
 i Luggen dreg:
 "det skal du hava,
 som narra meg!"

 Ho honom dunkar
 med Magt for Bringa:
 "det skal du hava,
 som fekk meg tvinga!"

 Han henne med Knyta
 knubbar strid:
 "kvi heldt du kje av meg
 og var meg blid?"

 Ho honom rispar,
 so det renn Blod:
 "kvi heldt du kje av meg
 og var meg god?"

Veslemøy.

Her er den verste tærande Sut;
sårt er dette Harmstev-Skifte.
Kva hev dei synda, kjær' Syster mi?

Systeri.

På Jordi var dei gifte.

Saman løpne og logne,
og saman raska på Råm;
framande var dei og vart so verand',
og aldri dei saman kom.

Saman løpne og svikne
på Råm og på Voni beste;
spelegt er det: tvo framande Sjælir
soleis bundne og feste.

SIDE: 174

Dei kalla det Elsk og Gifte;
dei kalla seg Mann og Viv;
dei vilde kvar den andre njote;
Kaup var det og Frilleliv.

Dei hadde so mange Ordi,
dei hadde so mykje Tull;
ho vilde inn i den store Ætti;
han vilde auke seg Gull.

Ho vilde med vene Augo sine
vinne ein lydig Træl;
han vilde få for sin staute Manndom
ei Terne som tente han vel.

Ymist gjekk det, ille og verst,
og Armod vart det å lìva;
båe kravde, men ingin kunde
av Hjartans Rikdom gjeva.

Båe kravde, kvar av annan,
Livshjelp og Kjærleiks Fagnad;
ingin kunde av Hjarta gjeva;
det vart so kald ein Lagnad.

Uhug vart det og lange Dagar
og Vonbròt og kald-lyndt Kiv;
kvar-sin Veg gjekk dei og skulda kvarandre
kvar for sitt spillte Liv.

Veslemøy.

Mange er då dei arme,
som so sin Livsfred slit?

Systeri.

Her ser du fåe, mi gode Syster;
dei fleste vinn ikkje hit.

SIDE: 175

Dei laga einannan på Jordi
eit Helvit av Kiv og Kjav,
og tjåka og tjådde ut einannan
med Skulding og Sjølvhugs Krav.

Dei svidde einannan med Hat og Harm
og Ord som bitande brende;
so åt og øydde den Uhugs Elden,
til dess det på Sjæli var Ende.

Dei pintest av arge, såre Hjarto,
og øyddest Hugnad og Heim;
og då dei nådde fram åt Gravi,
det var kje meir att av deim.

Spelegt for arme kalde Sjælir
er Brudferd og Brudlaups Skrud;
men dei som kann i god Samhug lìva,
dei ganga beint til Gud.

 Kjem dei fram
 til Svartemo;
 der sprutar Gneistar,
 der glimar Glo.

 Det leikar ein Leik
 der i Dimma grå;
 Volva lèt Veslemøy
 alt sjå.

 Eit Ord fell,
 av Hat sagt;
 so kann det kje døy;
 so aukar det Magt.

øyddest: øydde for seg.

SIDE: 176

 Det kveikjer Svar,
 som Gneisten skvett;
 ein heitare Gneiste
 imote sprett.

 Den avlar ein ny,
 heitare enn;
 alltid argare
 Ordi brenn.

 Att og fram
 millom Barm og Barm
 spring stødt meir brennande
 Ord av Harm.

 Veslemøy Lògar
 sjå kann
 fara som Finnskòt
 frå Mann til Mann.

 Det kveikjer i Hug,
 det nører i Sinn,
 ét seg alltid
 djupare inn.

 Ét og aukar
 og upp fløder,
 til heile Hugen
 som Eld gløder.

 Det bryt i Bringa
 med Fræs og Marm
 eit alltid heitare
 Hav av Harm.

 Det sprutar or Augo
 som olme rengjer;
 or opne Gap
 Eldgufsar trengjer.

SIDE: 177

 Ingin sløkkjer
 og ingin sonar;
 inn-mot einannan
 dei fram seg mùnar,
 krøkjer og kranglar,
 nekkjer, neiser,
 Nidverk øver
 og Nidstong reiser,
 Skuldingar fæle
 lyg og trur
 og alt rangt
 for einannan snur;
 løner so langt
 dei kann berre,
 godt med vondt
 og vondt med verre;
 kvar vil det einaste
 eine nå:
 den andre under seg
 ned slå;
 kvar vil i vondt
 vera best,
 til dess det for deim
 på Slutten brest:
 i hop dei ryk
 med Brådske,
 og brenn då båe
 til Oske.

Veslemøy.

Kva er det for vitlause Sælingar,
som slik ein Lagnad seg spinn?

Systeri.

Hemnsjuke er det og hatefulle,
som her lid Domen sin.

Hemn som svidde ikring seg svart,
og Hat som Hugnad øydde;

SIDE: 178

dei hasta fram på si Ufreds Ferd,
til dess dei i Ufred døydde.

Vrantar er det og Tverkekrokar
med Hugen hard og brå;
d'er dei som ikkje gav Tilgjeving
og kunde kje heller få.

Einast når andre ei Uferd fór,
kunde ein sjå deim glade;
og aldri lo dei av Hjartans Grunn
utan åt annans Skade.

Veslemøy.

Bed Volva segja det til deim,
at vitlaust og villt dei fer.

Systeri.

Alt dei lære kann av Tale
visste dei fyrr dei kom her.

Veslemøy.

So lærer dei snart av Vonde-Røynd,
der i sin Eld dei kvider?

Systeri.

Dei elskar sitt arge eitrande Hat
og Hemni som gløder og svider.

Veslemøy.

Skal dei då alle upp brenne,
seg sjølve til Jammer og Spott?

Systeri.

Seint lærer dei Synde Sjælir
å døyve vondt med godt.

SIDE: 179

D'er bergfast i Hug deim bundi,
med Trolldom i Låge-Leite,
at vondt med vondt dei sløkkje skal,
og Hat med Hemni den heite.

D'er bergfast i Hug deim bundi,
der dei i Lægdine fór,
at Eld dei sløkkje skal med Olje
og Hat med harmande Ord.

Auga for Auga og Tonn for Tonn,
det er den Visdom dei lærde;
brenn dei kje her i sin Hemnhug upp,
vert flest dei til Djevlar herde.

 Inn dei sviv
 i ein Steinheim stengd;
 d'er Kluft etter Kluft
 i Berge sprengd.

 D'er Dal etter Dal
 i Berge brotin,
 alltid djupare
 inn skotin,
 alltid trongare
 millom Eggir
 med alltid brattare
 Skiljeveggir.

 Fullt det kravlar
 i Kluft og Dalar
 med Hamar som høgt
 i Harm talar,
 bøygde, skjeggkvite
 Brillemenn,
 som ropar og preikar
 alle i Senn,

SIDE: 180

 langkjole-klædde
 Sellar snåle,
 som skvakkar og gøyr
 med Skrik i Måle.

 Kvar Kluft og kvar Dal
 er fyri bygd
 med Borgir og Portar
 til Vern og Trygd;
 på Murane øvst
 morske og snøgge
 Vaktmennar sìt
 som gjæter gløgge,
 blæs med Magt
 på Luren sin,
 når nokon dei ser
 vil trengje seg inn
 som hev kje på Kjolen
 Skurden og Lage
 og ikkje Brillur
 av rette Slage.

 Der er ei Basing,
 der er eit Bal;
 d'er Ufred jamt
 millom Dal og Dal
 og Tevling strid
 i kvar Kluft,
 kven best kann verja
 Grunn og Tuft
 mot all Ågang,
 rett og på Sned
 frå ymse Sidur
 og kvar Led;
 og best i Ord
 er best funnin;
 for her til Våpn
 brukar dei Munnen.

SIDE: 181

 Det gjeng gjenom Kluftir
 ein Olster-Gny
 som frå Marknads Torg
 i den store By;
 det hurrar og surrar
 um Haug og Hól
 som frå det uppskræmde
 Kvefsebol,
 kvin og kvell
 med Pip og Læte
 som Vinden tyt
 imot Vestan-Væte.
 Og verst brenn Hat,
 som Feber og Pest,
 der det um Kjærleik
 vert tala mest.

 D'er Kluft imot Kluft
 og Mann mot Mann;
 dei fiktar so lengi
 dei skrike kann;
 d'er Hop imot Hop
 i Hernad fæle;
 dei fiktar so lengi
 dei fær upp Mæle.
 Det huver frå Haug,
 det yler frå Ufs,
 skvakkar og gøyr
 med Glam og med Glufs;
 Eiter-Pilir
 og Eldklegg flyg;
 eitt Ord kann ein skilja:
 "De lyg! De lyg!"
 Men midt i sitt Ståk
 dei utrygt glor,
 og liksom skjemmest
 av eigne Ord;
 midt i sitt Mod

SIDE: 182

 dei rædde vankar,
 og nåljos-blåe
 brenn kalde Tankar.

Volva.

 Skrik seg skire
 til skiljande Tale!

Rop.

 "De lyg! Det er Tøv
 og Tufs!
 Det ser me frå vår
 Ufs!"

 "De lyg og æveleg
 laug;
 det ser me frå vår
 Haug."

 "Det hjelper ingi
 Trætte;
 våre Brillur viser
 det rette!"

 "Fast stend, kva i Verdi
 som brest,
 at våre Brillur
 er best!"

 "Kvar kann gjenom våre
 sjå:
 her einast er Løysning
 å nå!"

 "Gjenom våre, dei einaste
 reine,
 er Sanning å finne
 åleine!"

SIDE: 183

 "Den Sanning ber nord
 og ned;
 hjå oss åleine
 er Fred!"

 So gjeng det Kjas
 og det Kiv;
 Hat flengjer og Harm
 riv.

 Det fløymer med Ord
 og kyngjer;
 Menn trutnar av Eldklegg-
 styngir.

Veslemøy.

Kva er det for Naud som jamrar her;
kva er det for Ståk og Skrik?

Systeri.

Det er dei sjau hundrad tusund Vismenn,
som held ein Livnad slik.

Dei tekst og trættast i Ævordoms Tid
um Lærur og Visdoms-Grunnar,
til Mæle visnar i håse Hals
og Tunga i mødde Munnar.

Veslemøy.

Men dei som hev Rett må vinne til Slutt
og få for si Sanning Ære?

Systeri.

Urett hev dei alle saman
med all si rette Lære.

SIDE: 184

Veslemøy.

Kva er det for Runemerke,
dei hev i si skrukkute Panne?

Systeri.

D'er Merke åt Dyre. Dei søkte Magt,
som skulde søkt det sanne.

Dei søkte Magt og sin vesle Vyrdnad
og Meistar-Namn og Ros
som skulde i døkke Mannaheimar
nørt det ævuge Ljos.

Dei søkte Tilheng og Medhald
og Mengd som på deim trudde;
Sanningi harde dei heller då
lempa so smått og snudde.

Strenge var dei i Læra,
men slog på Sanningi av;
no gjeng dei her og tærest og turkar
i fåfengde Ordstrids Kjav.

Men det er verste Suti
og Harmen tregefull,
at dette dei so må fyri fikte,
det ser dei sjølve er Tull.

Veslemøy.

Kva bind dei arme, at ikkje dei
til Fridom kann Vegen finne?

Systeri.

Det er den brennande Åbryskap:
dei andre må ikkje vinne!

SIDE: 185

 Eldaugo gløser
 grøne og gule,
 der Vismenn må sitja
 i Staveskule.

 Eldaugo gløser
 i kvar Krok,
 der Vismenn må sitja
 med Stavebok.

 Sitja stille
 i Ring og Rad
 og stava og stræve:
 b, a, ba.

 Sitja med Skjelv
 i rædde Kne
 og stræve og stava:
 b, e, be.

 Stødt må det gå,
 for det smell snart;
 Skuledjevlane
 driv deim hardt.

 Jamt må det gå,
 i eitt As;
 Skuledjevlane
 fer kje med Fjas.

 Skuledjevlane
 kjenner kje Bøn:
 kvar Synd fær på Flekken
 si drjuge Løn.

 So sìt då dei Vismenn
 med Skjelv i Kne
 og strævar og stavar:
 b, e, be.

SIDE: 186

 Stavar og trutt
 ihop legg;
 Tårir dryp
 i dei kvite Skjegg.

Veslemøy.

Kven sìt der og driv med Barneverk,
som skulde havt Alders-Æra?

Systeri.

Dei som dyrka den bakvende Visdom
må her den Skjemdi bera.

Dei gav upp Voni den høge
som gjer vår Armod rik,
og lærde: lat oss byggje på Verdi;
der veit me at alt er Svik.

Lat oss byggje på det me veit
er Søkkja og Hengje-Dissa!
Lat oss selja den store Voni
og kaupe den stutte Vissa.

D'er dei som sagde: alle Draumar
er kvorvne or denne Verd;
lat oss søkje vår eigin Bate,
so veit me då kva me fær.

D'er dei som sagde: alt er tomt,
og alt er Vitløysa aude;
lat oss eta og drikke godt;
i Morgo ligg me daude.

I Arbeids Ståk og Kvardags Møde
dei vilde kje vera med;
dei sagde: alt er Inkjevetta,
og me vil vera i Fred.

SIDE: 187

Aldri var det nokon Ting
som upp dei Armingar glødde;
Inkje dei hadde av Hjarta kjært;
dei lo, når Live blødde.

Det er dei dårlege vise;
her nyt dei kje større Ære:
sette vert dei på Skulebenken,
um upp-att dei kunde lære.

Veslemøy.

Kven er dei Dvergar og Klokedabbar
som sìt der i Skulen nedst?
D'er inkje til Kropp; dei ut er vaksne
i berre Hovud mest.

D'er Hovud som store Hitar
på Halsar som Stylkir og Strå;
aldri korkje i Trollheim hell Mannheim
eg noko so ulikt fekk sjå.

Systeri.

Det er dei kloke Dårar
som lærde seg alt på Jord,
men gløymde Dag og den dyre Stundi
og Livsens Løyndom stor.

Det er dei kloke Dårar
som sat attum stengde Rute
og bygde med Mur av Bok på Bok
seg sjølve frå Live ute.

Dei turrtenkte alle Dagar
der attum sin Skuleport;
Tanken vaks og Viljen visna,
og Hjarta turka burt.

SIDE: 188

Sjæli storkna til Lærebygnad,
ho vart so hard og skrinn;
Hovude vaks og vart eit Bokskåp,
og Hjarta turka inn.

Alt dei visste, og Inkje dei skýna;
Lærde dei Fåmingar fór;
no sìt dei på nedste Skulebenken
med trollvaksne Hovud og glor.

Veslemøy.

Kven sìt der på Berg-Svad bøygde
og sangrar med sutrande Ordi
og lovsyng med lange Lengtingskvæde
den grøne herlege Jordi?

Systeri.

Det er dei uglade Sellar
som aldri for Live takka
og aldri såg at Jordi var grøn,
um Jordi rundt dei flakka.

D'er dei som alltid sytte
og alltid sytnare vaks;
kóss dei fekk det og kóss det snudde,
aldri det vart deim til Lags.

Kóss dei fekk det og kóss det snudde,
aldri det vart deim godt;
vide vankande Sol dei søkte;
kvar dei kom vart det Nott.

All den Stad dei i Verdi freista,
og kvar deim Vegane bar,
alltid det syntest deim best å vera
der som dei ikkje var.

SIDE: 189

So villa dei mangeleis att og fram
med Vonine alltid smærre;
Hyggje fann dei ingin Stad,
og alt vart æveleg verre.

Dei banna Dagen dei bòrne var
til slik ein stusleg og fæl Heim;
Jordi den gråe og leide tyktest
til Slut deim verre enn Helheim.

Dauden dei priste som skulde
opne deim Døri den stengde;
det dyre Liv dei til Gåve fekk
keide dei frå seg slengde.

No sìt dei her med Gråt og Låt
på denne Svadbergtange
og kved um den grøne herlege Jordi
dei Lengtingskvædi lange.

Veslemøy.

Kven er den Presten på høge Stein
med Eldkrage ovan Herdi?
Aldri såg eg so bleik ein Mann
i hell utanfor Verdi.

Volva!

Høyr!

Prest.

 -- -- Ja, han frelste oss
frå våre Skyldur,
ofra seg,
at me kunde spara oss,
forsaka Verdi,
at me kunde njote Verdi

SIDE: 190

og endå smyrja oss med Himil-Von,
heldt Lovi,
at me kunde synde,
var lydig,
at me kunde vera ulydige,
elska,
at me kunde hata,
gjorde alt
for oss,
so no gjer me som me vil,
og pryder oss med hans Namn,
og segjer etter hans Ord,
og sminkar oss med hans Blod,
dyljande soleis vår Rotinskap;
ja, Brødrar -- -- 

 Brødrane skrik
 av Hjartemein
 og støyter Presten
 av høge Stein.

 Ålvorsstreng
 ein annan steig fram;
 men lite mindre
 vart hans Skam

Annan Prest.

 Kom til oss!
 Hjå oss gjeng det til
 som med ein rik Mann,
 som klædde seg i Purpur
 og kostelegt Linty
 og livde kvar Dag i Glede og Glans.
 Men der var ein Fatigmann,
 Lasarus,
 som var kasta for Døri hans
 full av Sår,
 og gjerne vilde mette seg med dei Smular

SIDE: 191

 som fall frå Borde åt den rike.
 Men det hende seg
 at den rike døydde
 og vart borin av Englane
 i Abrahans Fang;
 men Lasarus døydde ogso,
 og vart gravlagd.
 Og då han slog Augo sine upp
 i Helheimen,
 der han var i Pina,
 såg han Abraham langt burte
 og den rike Mannen
 i Fange hans.
 Og han ropa og sagde:
 "Fader Abraham!
 Hjelp meg!
 Eg lid vondt
 i Lògane her!"
 Men Abraham sagde:
 "Det er di eigi Skuld;
 du kunde òg havt det som den rike Mannen;
 kvi stal du ikkje i stort?"

 Eit nytt Skrik døyver
 den Tale fæl;
 ned Presten vert skipa
 med Hand og Hæl.

 Andre annarleis
 rengje-kved;
 alle med Harm
 vert sparka ned.

 Og sjølve dei ræddast
 si Rengjetale;
 men alt dei strævar
 so vert det gali.

SIDE: 192

 Alt dei strævar
 og rette vil,
 dei kann ikkje annarleis
 få det til.

 Dei skjeglar og skjelv;
 dei uler fælt;
 Kallsveiten renn,
 og Frauda velt.

 Grøne som Gall,
 svarte som Jord
 dei gruver for eigne
 Heluvs Ord.

 Systeri kved:
 "gjenom Ordi som klingar
 det sanne her
 seg fram tvingar.

 Det tvingar seg fram
 som duldest på Jord;
 dei talar her
 som dei der fór."

Veslemøy.

Hardt hev dei synda, dei Prestemenn,
som gjeng her i denne Våde?

Systeri.

Dei laug burt for Folke dei heilage Bòdi
og lærde det synde på Nåde.

Veslemøy.

Kor kann dei frå Kor og Altar
gå beint i Helvite inn?

SIDE: 193

Systeri.

Sjå, so ser du Merke åt Dyre;
dei hev det i Skallen sin.

Veslemøy.

Kor kunde det stygge Merke inn
i Presteskallar seg svide?

Systeri.

Dei tente Dyre og denne Verdi,
som skulde for Herren stride.

Veslemøy.

Dyre-Merke og Preste-Vigsla,
kann dei vel saman stå?

Systeri.

Der Dyre råder med sine Runir,
der bit ikkje Vigsla på.

 Lenger sviv dei
 fram og ikring;
 Veslemøy ser
 tenkte Ting.

 Mang ein i Helheim
 fredlaus fèr,
 ein minst skulde vente
 å finne der.

 Ho undrast og fæler
 med fått Skýn:

fått: lite.

SIDE: 194

 vert slike dømde,
 kven fær då Løn?

 Store Lærarar,
 heilage Menn,
 ser ho i likblåe
 Angest brenn.

 Illt dei vrid seg:
 for alt Folk fram
 dei må i si nakne
 Synde Skam.

 Stygge, ufysne,
 Syndine sine
 vise dei må,
 som gjekk her so fine.

 Og Djevlane deira
 flirer og lær
 og ubljuge Rundkast
 ikring deim slær
 med Smell og Fræsing
 og vond Lukt,
 og læt deim til Gjøn
 stå Kyrkjetukt.

 Illske og Argskap
 uler her;
 Skam og Trege
 Tennane skjer.

 Dei bit sine Tungur
 i Pine stor
 og bannar Gud
 med brennande Ord.

Volva.

 Gjenom Ul og Jammer
 Hjartans Sanning tale!

SIDE: 195

Klagerøystir.

 D'er me som preika Orde
 og fór alt Land ikring
 og sagde andre fyri
 um alle gode Ting.
 Men arme Lasarus
 låg hjelpelaus for Døri
 til våre eigne Hus.

 Me vilde heite Rabbi
 og hava fyrste Sess;
 me ropa Herre, Herre,
 men var slett inkje tess.
 Me var det skjemde Salt.
 Me kravde stort, men sjølve
 me drog oss undan alt.

 Me brùka heilag Visdom
 til Skrymt og Dyljeserk,
 og med vår fagre Tale
 me løynde stygge Verk.
 Me elska Natti skùm,
 men naut i Verdi Ære
 og Ros for Heilagdom.

 Me var dei rotne Lémir
 som tevar ikkje godt;
 no her imillom Djevlar
 me gjeng til Spe og Spott.
 Og det me dulde der
 må her me avklædt syne,
 um meir enn Skam det er.

 Meistar-Mo breider seg
 svidd og brend;
 der rundbygt og høgt
 Brageberg stend.

SIDE: 196

 Der kravlar som Maur
 ei myrjande Ferd
 med Hamar som hastar
 i Tevleferd.

 "D'er Meistrar," kved Systeri,
 "ære-tyrste;
 kvar vil vera
 i sitt den fyrste."

 Til Topps dei hastar
 frå låge Hólar;
 der stend dei høgreiste
 Ære-Stolar.

 Til Topps dei vil
 i Sprang eller Sìg;
 men Vegen vert trengre
 Stìg for Stìg.

 For kvar som vinn seg
 eit Fét fram,
 hundra glid ned att
 med Harm og Skam.

 Men dei som vinn upp
 den bratte Lid
 fær øvst på Toppen
 sin verste Strid.

 Fast sìt dei gamle
 med Kransar og Kjolar
 og vil ikkje upp
 or dei høge Stolar.

 Og her gjeld kje Sverd
 eller Lanse-Stong;
 her må ein vinne
 med Kunst og Song.

SIDE: 197

 Dei leikar og kappast
 den lange Dag
 med Kunstir og Stev
 av nyaste Slag.

 Dei kappast og viser
 Sløgdine sine,
 til arme Gamlingar
 vrid seg av Pine.

 Dei kappast med Slåttar
 og Tonar fæle,
 so Gamlingar misser
 Mål og Mæle.

 Dei leikar med Nidstev
 og Spe og Spit,
 til Gamlingar misser
 Sans og Vit.

 Dei bråkar med Magt,
 dei lempar med List;
 det lyt vel ein Gamling
 upp til sist.

 Men seg-imillom
 dei verst tevlar;
 alle hastar
 og ingin hevlar.

 Vinn det ein
 åt ein Stol seg fram,
 tie vert undan-
 trengde med Skam.

 Og nye Tevlarar
 skyv deim av Led
 og sparkar deim utfor
 Berge ned.

SIDE: 198

 Men rømer ein Gamling
 av Stolen rædd,
 då vert den unge
 med Kransen klædd.

 Fagna vert han
 med Festkvad kaldt;
 so sìt han og undrast:
 var dette alt?

 Til dess den næste
 tevlande Gut
 fær pint han med ny Kunst
 or Stolen ut.

 Då vert han slengd
 ifrå Ære-Kuv
 ned i det botnlause
 Gløymsle-Djuv.

Veslemøy.

Kva hev desse Stakkarar broti
som gjeng her seg sjølve til Spe?
Dei vinn ikkje fyrr den vesle Høgdi,
so må dei i Glupe ned.

Systeri.

Dei bela til Mengd og Muge
og selde for billeg Ros
ein Song, som skulde i myrke Heimar
nørt det ævuge Ljos.

Dei selde for billeg Ære
og Ros som Inkje gjeld
ein Kunst som skulde i kalde Heimar
nørt den ævuge Eld.

SIDE: 199

 Volva fører deim
 fram yvi Mo;
 ein gamal Skald der
 åleine stod.

 Åleine stod han
 skrukkin og skrinn
 og reiv i Strengin'
 på Leiken sin.

Skalden.

Sårt under Domen tung må Skalden kvide,
som hugtryllt sveik si Songmøy vigd og vald.
Snart glødd i heite Skam hans Sjæl må svide,
og snart han skjelve må i Rædsle kald.
Og aldri, aldri kann han ut få lide,
fordi han vart ein Ljugar for ein Skald.
Ja gjekk han Æva lang i Syrgjeklæde,
han bøter aldri upp det spillte Kvæde.

Eg skulde songi det som ung meg glødde
i Elsk, i Glede, i den heite Harm,
det Liv som nytt igjenom Strid seg fødde,
den heite Vilje og den sterke Arm,
den Hug som sår i svære Offer blødde,
og endå gav og gav i Kjærleik varm.
Men kloke Sjølvhug kald med Lygnir sine
eg skulde banna ned i Helheims Pine.

Eg skulde lært dei herresjuke skjelve,
som høgg og riv med Tonn og kvasse Klo,
og vil sitt Velde yvi Verdi kvelve,
og syg seg mette av uskyldigt Blod,
og øyder Arbeid, trampar Eng og Kjelve,
som rik med Gras og heilag Åker stod;
ja Herrens Dom i Songen skulde jalma,
til Valdsmenn brotne ned i Mold var malma.

SIDE: 200

Det Live var som strengt meg baud å kveda,
den Herrens Eld som djupt i Hjarta brann;
igjenom meg si Bøn det vilde beda,
i meg det Orde for sin Vilje fann;
og skulde bori Sorgi fram, og Gleda,
og tolka Livsens Lov med Tone sann,
og alt som stengt og bundi Hjarto trengjer,
det skulde tala høgt på mine Strengir.

Men alle mine sterke Kvad eg gøymde
og Livsens Méd og Mål og djupe Grunn.
Og Herrens Ord eg veik og vesall gløymde
og song til late Svevn med kjælin Munn.
Det Verdi var som Skaldehugen tøymde
og tamd meg køyrde um seg sjølv i Tunn.
Eg gløymde kveda og eg lærde stava,
og laga det som Mengdi vilde hava.

No gjeng eg einsleg her i Natti aude
og sliter vonlaus Langsemd utan Tòl,
og kved for Audni tom og Viddir daude,
og ingin høyrer på mitt Klagemål.
Det verre er, enn um i Elden raude
eg låg og vreid meg som den nakne Ål.
Ja heller steikt på Rist og glødde Røyrar,
enn svive kvadsprengd her forutan Høyrar!

I Verdi er eg gløymd, og ingin nemner
det Namn som ein Gong var so høgt i Rop.
Dei som eg undan trengde no seg hemner;
no er det dei som eig den store Hop.
No er det dei som fram mot Høgdi stemner,
og kvar dei kjem det Kviskring vert og Kóp.
Eg magtlaus er. Og tomt min Klage tonar;
det spillte Kvad eg aldri uppatt sonar.

SIDE: 201

 Midt i eit eimande
 Svåvel-Dy
 ligg Babylon, sveipt
 i ei Skoddesky.

 Der driv det fullt
 på Gate og Torg
 med Mas og Møde
 og fåfengd Sorg.

 Der er det Ståk
 og endelaus Strid
 År og Ævur
 og all Tid.

 Dei geispar og sukkar
 av Hjartegrunn:
 hu, her er annvint
 i Babylon.

 Dei asar og masar,
 fær aldri Fred;
 hev heile Verdi
 å bala med.

 Kann aldri ei Stund
 Kvile få;
 hev heile Verdi
 å tenkje på.

 Dei flyg i eit Føykje
 rundt og i Ring;
 fær ikkje Stundir
 til nokon Ting.

 For alt dei skal gjera,
 smått og stort,
 dei Sælingar fær ikkje
 noko gjort.

SIDE: 202

 Men um dei masar seg
 mest ihel,
 langt tykkjer dei
 like vel.

 Og um dei aldri so
 stundtròtne fer,
 langt er det åt deim
 kor som er.

 Med alt det dei alljamt
 hev um Hende,
 dei kann ikkje få
 på Stundi Ende.

 Dei sukkar og geispar
 av Hjartegrunn:
 hu, her er langsamt
 i Babylon!

 Volva fører
 dei Systrar i By;
 kvar dei kjem
 er den Sorgi ny.

 Uglade Menn
 gjeng på Juglar-Bu:
 "høyr, Juglar, kann du
 hjelpe oss du?

 Myntane mange
 skal du få,
 kann du ein Time
 få til å gå.

SIDE: 203

 Gull skal ikring deg
 fløyme,
 kann du oss få
 til å gløyme."

 Juglaren gjer sine
 Sving;
 det nyttar ingin
 Ting.

 Han garpar med galne
 Ord;
 dei berre sìt
 og glor.

 Han slær sine Bugtir
 vrange;
 men Stundine vert
 so lange.

 Dei gjeng på Spele-
 Bu,
 vil Lukka freiste
 og snu.

 Dei spelar um Gull
 og Kvende,
 men fær kje på Keidsemdi
 Ende.

 So lang vert lidande
 Stund;
 han svid so, den Hugverk
 vond.

 Som Eld i kvar Led
 dei kjenner;
 Kort, Terningar, all Ting
 brenner.

SIDE: 204

 Ut gjeng dei leide
 og valne:
 "me freistar dei Kvinnfolk
 galne."

 Drivne av Keidsemd-
 spreng
 på Kvendemarknad
 dei gjeng.

 Der vimar Kvende
 fine
 i same Langsjuke-
 Pine.

 So møtest i Helvite
 skùmt
 det tome med meir
 tomt.

 Fa'ngjevin Mann
 flyg laus
 etter den fa'ngjevne
 Taus.

 Ho rømer i Lokkings
 Leik;
 so gjev ho sin Lokkar
 ein Kveik.

 Ho Leggir viser
 so runde,
 dei Gråsteinar eggje
 kunde.

 Han fylgjer, heiltupp
 heit;
 triv Gjenta, fær
 ei Geit.

SIDE: 205

 Han sparkar den Ragge-
 Feld;
 men Geit-Trolle sprutar
 Eld.

 Svìdne Sellane
 grin:
 "me skulde havt Brenne-
 vin."

 Arge dei illske-
 læt,
 og bannar og bitst
 og græt.

 "Kvi fer til Narr
 me so;
 d'er all Ting fåfengt
 no.

 Trældom for Helheims
 Herre
 er fæl; men hans Moro
 er verre."

 Jamrande burt
 dei driv,
 veit ikkje Råd
 for sitt Liv.

Veslemøy.

Kven er som talmast i Tòkuby
i denne lange Leidsemd?

Systeri.

D'er dei som søkte i Verdi Moro
og fann den botlause Keidsemd.

SIDE: 206

Gleda finn den som Arbeid søkjer;
det er den gamle Røynd;
rikaste Skatten i ringaste Skrine
underleg burt er løynd.

Arbeide var deim Trældom;
so vart deim Kvila tom;
no må dei det æveleg tome røyne;
det bydst ikkje betre Dom.

Veslemøy.

Men desse usæle Kvende,
som her i Vanæra gjeng?

Systeri.

Dei sveik sitt største for smått som ruvar;
di lid dei den Pinsla streng.

Hardt dei harmast i Helheim
for Syndi den botlaust store,
at dei sitt høgste til Handelskunst
og kaldklok Rekning gjorde.

Sitt høgste dei svikta og Livsens Helg
for smått som ruvar og glimar;
di røyner dei no i beiske Sut
dei æveleg tome Timar.

For falske Mammon dei svikta
sin Kjærleik varm og ung;
di må dei her i Skjemsla gange
og lide den Langsemd tung.

SIDE: 207

 Midt i Byen
 i Svåvelgov
 stend det uheilage
 Mammons-Hov.

 Kor-Borg reiser seg
 agefull;
 til Høgaltar stend
 ein Kongsstol av Gull.

 Ein Kongsstol av Gull
 på Rullur svære;
 der maggar seg Mammon
 i Glans og Ære.

 Der maggar seg Mammon
 i Gullan-Skrud;
 stygg er han å sjå,
 denne Heimsens Gud.

 Tung og diger
 på Lag og Skap;
 Sprute-Armar
 og Havhå-Gap.

 Gris-Augo glyrer
 med daud Glans;
 Humrakløar
 er Hendane hans.

 "Vidt han rekk,"
 Systeri kved,
 "dreg Ætti all
 i sin Håsvelg ned.

 Fær han si minste
 Klo i ei Sjæl,
 dreg han ho bønlaust
 ned i Hel.

Sprute: Bleksprute.

SIDE: 208

 Aldri som no
 var den Vonde klok,
 då Mammon til fyrste
 Tenar han tok.

 Då fyrst fekk han
 Ovmagti rette,
 då Mammon til Jarl
 på Jordi han sette.

 I Verdi no
 hev Mammon Styre
 meir enn sjølve
 det store Dyre."

 Veslemøy snur seg
 det Trolle frå;
 kulsar og skjelv;
 vil ikkje sjå.

 Framfyri den høge
 Altarborg
 glamrar med Gny
 det store Torg.

 Det store Torg
 med sin Livnad all
 det er Gud Mammon
 sin Tempelhall.

 Der ramlar Gognverk
 og stor Trafikk;
 det er Gud Mammons
 Tempelmusikk.

 Der gjeng eit ævelegt
 Ville-Jag;
 Der held dei Marknad
 Døger og Dag.

SIDE: 209

 Handelen gjeng
 med Framgang skrinn:
 alle taper
 og ingin vinn.

 Handelen gjeng
 som jamt millom Fantar:
 dei snyter og lyg
 på båe Kantar.

 Dei snyter og lyg
 og fjuskar og stel,
 både dei som kauper
 og dei som sèl

 Det gjeng med Uling
 og Skrål
 og Mulling arg
 og Gnål.

 Dei græmekved
 og kvider
 for desse låke
 Tidir.

 Dei bannar av bleike
 Munn:
 "alltid Utid
 i Babylon."

 D'er Jammer på kvar den
 Led:
 "det gjeng berre ned
 og ned."

 Dei klagar av såre
 Strupe:
 "her er alle like
 glupe.

SIDE: 210

 D'er ingi Vinning
 å få,
 når det ingin er
 til å flå.

 Og då må Handlaren
 syte,
 når alle hev lært
 å snyte."

 Mammons-Altar
 stend rundt ikring;
 Veslemøy ser
 fælslege Ting.

 Mennar i varme
 Innvolar rotar
 og kvar sin Næste
 til Mammon blotar.

 Slagtar og blotar
 på kvar si Vis
 sin arme Næste
 til Mammons Pris.

 Uppatt sitt Liv
 på Jord dei drøymer,
 so Angest-Sveiten
 av Kinn strøymer;
 alt kjem att
 og klårt seg ter
 so Syndeskammi
 dei sjølve ser;
 alt kjem att,
 størst som minst;
 Næsten dei nyttar
 til Handelsvinst;
 på Rokkeverk gilde

SIDE: 211

 med Hjul og Armar
 Gulltråd dei spinn
 av Mannatarmar;
 i Trollgrytur svarte
 med Rædsle-Mod
 Gull dei kokar
 av Mannablod;
 Næsten dei nyttar
 til Ting, til Træl,
 driv han med Slit
 og Mas ihel,
 driv og piskar
 Kvende som Menn
 og Born med,
 so Sveiten renn,
 lagar av den
 med Sjælemein
 blanke Perlur
 og Dyrdestein;
 piskar og driv
 med Svigje kvass, -- 
 so Trælen bløder
 for Arbeidslass;
 lagar av Blode
 med Samvitsbrand
 Fingergull
 og Glitreband,
 Sylgjur til svellande
 Kvendebarmar
 og Ringar raude
 til runde Armar;
 driv og piskar,
 til flengd fell Hud,
 lagar av den
 Tjeld og Skrud,
 Skarlak rik
 og Knipling fin
 og Fløyelsduk

SIDE: 212

 og det kvite Lin;
 vender det alt
 i Pengar
 og blanke Gullan-
 Spengar.
 Men hev dei sin Næste
 gjort i Gull
 og hev både Kistill
 og Kjellar full, -- 
 andre Mommons-
 prestar stend hjå deim
 og lempar og stèl
 Mìdelen frå deim.

 Sùme i Villske
 med Græmekvæde
 ofrar seg sjølve
 Mammon til Glede;
 sèl seg, gjev seg
 den Hel-Gast fæl
 heile og haldne,
 Kropp og Sjæl;
 dukkar i Møda
 og Suti arm
 og Vinst tøygjer
 av eigin Barm,
 gruvlar til Heilen
 vert som ein Svull,
 og slit seg og spinn seg
 upp i Gull,
 til dess dei ein Dag
 seg ut hev spunni
 og ingin Ting
 sjølve vunni.
 For då fyrst fyllest
 dei Kiste-Svelgar,
 når sjølve dei ligg der
 som tome Belgar.

SIDE: 213

 Fæl er den myrke
 Mammons Torg;
 Blodrøyk stig tung
 um Altar-Borg;
 d'er Seiding og Bloting
 med Lukt av Lik;
 d'er Tjuvskap og Handel
 med Harmingsskrik;
 det brælar med Bråk
 og Brumle-Ljod;
 Trollrokkar sviv,
 smurde med Blod;
 det rullar med Hjul
 og surrande Reimar;
 det gyv med Gov
 og ule Eimar;
 men feitt myler Mammon
 med Munn som heng;
 for no med Kraft
 Bruke hans gjeng.

 -- -- Med' Hel-Eld i Hugane
 bivrar blå,
 myrke Skuggar
 sviv til og frå.

 Myrke Skuggar
 i låke Klæde
 glid att og fram
 med Skræmslekvæde.

 Skrid att og fram
 i lange Linur
 med Trugsmål tunge
 og Dråps-Minur.

 Bugtar seg fram
 med Smell og Skòt:

SIDE: 214

 "Hemn kjem for alle
 bloduge Bròt."

 Bugtar seg um deim
 i tett Lag:
 "De rike! Lasarus
 vaknar ein Dag."

 Bugtar seg um deim
 i Bøyg rund:
 "ein Dag me river dykk
 alle sund."

 Ormar seg um deim
 på kvar Led:
 "til Hemn me ein Dag
 trår dykker ned."

 Ormar seg um deim
 i slyngde Bugtir:
 "ein Dag smakar de
 Uretts Fruktir."

 Armodi mødde
 skræmsleg seg ter
 som eit upp dragande
 øyde Vêr.

 Som Torehausar
 på Himil-Rund
 ho varslar ei komande
 Rædsle-Stund.

 Mammonsprestane
 folnar i Gru,
 men kann ikkje frå
 sine Vegar snu.

SIDE: 215

 All Stad renn
 den raude Elv;
 all Stad Blotmennar
 bleike skjelv.

 Dei Hjelp må vone
 av Mammon, sin Herre;
 dei dyrkar han meir;
 dei blotar verre.

 Dei ofrar Guden sin
 alt Slag;
 dei blotar ukjend
 og kjend i Lag.

 Dei ofrar kjende,
 dei ofrar kjære;
 dei ofrar Samvit
 og Elsk og Ære.

 Dei ofrar Sanning
 og Sæle-Von;
 dei ofrar Fâr
 og dei ofrar Son.

 Alt dei på Jordi
 kjært kann få,
 når Mammon krev det,
 so lyt det gå.

 Dei ofrar og so
 i Bøn talar:
 "Hjelp oss, frels oss,
 allmegtige Dalar!"

 -- -- Volva stoggar
 for Leike-Tram,

SIDE: 216

 der Kvende vert ofra
 i Last og Skam.

 Veslemøy græt,
 i Hjarta krenkt;
 so vondt hadd' ho aldri
 trutt eller tenkt.

 Halvnakne dansar
 med Skrik og Styr
 desse arme daudvigde
 Offerdyr.

 Syng og dansar
 med ubljuge Faktir
 for alle lausgjevne
 Råskaps Magtir.

 Dansar og syng
 med Flogs og Gap
 og øser og eggjar
 til Ukjurskap.

 So må dei arme
 på Ferdi ned
 eggje og draga
 andre med.

 So må dei selde
 til Blot seg laga
 og andre med seg
 i Dauden draga.

 Til fram dei vert slæpte
 for Altarfot
 sulka og skjemde
 til godt Blot.

SIDE: 217

Veslemøy.

Tala, Syster, so vert eg sterk!
Mæle ditt er so mildt.
Seg, kven er desse Sælingar arme,
som for seg hev bytt so illt?

Systeri.

Mammonstrælane sankast hit
frå alle Livsens Kantar:
Snyltrarar, Snytarar, Rente-Iglar
og Tjuvar og Spekulantar.

Herrar som lìver på Jord i Mak
av Armod som svelt og slit,
må sårt svide i Svarteheimen,
der Angesten brenn og bit.

Og hardt må dei Syndarar bøte
i djupe Helvit-Grunn,
som falska Mat for svoltin Mage
og Mjølk for Barnemunn.

Alle dei stygge Snyltredyr,
som livde av anna Folks Daude,
må lide meir enn nokon veit
i Svåvelheimane aude.

Stygt dei spillte sin Livsdag
for Mammonsløni skral;
Sjæli gjordest eit Reknestykkje,
og Næsten vart eit Tal.

Stygt dei spillte sin Livsdag,
der i sitt Kav dei stunde;
Sjæli gjordest ei Kaupmannsbok,
og Næsten vart til Kunde.

SIDE: 218

 Kjem dei Fram
 på ein Plass skùm,
 der syndige Mennar
 lid streng Dom.

 Kjeringar arge,
 Skrukke-Skinn,
 Rivtonn-Tryne,
 hev trengt seg inn,
 hev trengt seg kvar
 til sin Mann fram
 og kallar og skjeller
 utan Skam;
 skjeller med Magt,
 so det ryk og renn
 og gøyser ut yvi
 dei bleike Menn;
 Fleggja byd
 av Hjartans Grunn
 og brùker den verste
 Slarvemunn;
 Skamord auser
 og Nidstev slengjer,
 hekser og høgg
 og hædeflengjer;
 glefser, glibbar,
 grin, gryler,
 fleggjer og lær,
 flirer, fyler;
 ertar med atalle
 Ord som sting,
 neiser med skamlege
 Stygge-Ting;
 hækjer, hyner
 og hundelæt,
 til arme Sellar
 på Slutten græt.

SIDE: 219

 Dei græt av Sinne
 og Skam,
 kann knapt få Orde
 fram;
 og fær dei eit Ord
 inn sprengt,
 straks vert det imot deim
 rengt;
 og dylja dei ikkje kann,
 at her sine Meistrar
 dei fann;
 d'er hardt; og i Harm
 dei yler
 og gruffar og ille
 gryler.

Volva.

 Seg di Sut,
 Syndar; kvi græt du?

Klagesong.

Øle-Bit og Ormestyngir
ille full' svide kann;
men eitrande arge Kvinnetunga
er sjølve Helvites Brand.

Eiter av Øle og Skorpion
brenner som beiske Lut;
men stingande kvasse Kvinnetunga,
den held me aldri ut.

Veslemøy.

Kva hev dei synda som lid den Skam,
og kann ikkje for seg svara?

Systeri.

Dei vonde forgiftige Bladmenn er det,
som her må so ille fara.

SIDE: 220

Det var deira Ros og Ære,
og det var å vera stor:
å kunna skjote med Eiterpilir
og pine med rengde Ord.

Løynmyrding var deira Hugnad,
og Prisen den av deim vann,
som visste med Sløgd kvar Dag å finne
det Orde som drap sin Mann.

D'er dei som på Jordi laga
dei nidfulle Fareblad
og let deim fljuge til Folke-Eggjing
som Gneistar frå Stad til Stad.

Dei laga og frå seg sende
Vondske som vide fór,
Nidskriftir stygge som fyller Heimen
med Harm og herjande Ord.

Laga og frå seg sende
til alle som taka gat,
atalle, eglande Farebladi,
som fyller Verdi med Hat.

Nivlheim.

 Ned-yvi hallar
 Myrke-Heimar
 igjenom tettnande
 Tòku-Eimar.

 Ned-yvi hallar
 Myrke-Land
 til Nivlheim kalde
 med Nåe-Strand.

SIDE: 221

 Til Nivlheim kalde,
 det nifse Rike,
 der Draken uler
 i Nåe-Dike.

 Aldri er dèr
 Dags Meim;
 det er den skùmaste
 Skoddeheim.

 Aldri er der
 Dags Rand;
 det er det tettaste
 Tòku-Land.

 Som Muskregn våte
 heng inn av Hav,
 Kaldskodda gøymer
 Lande av.

 Som Regnslufs um Hausten
 vinter-surt
 Kaldskodda løyner
 Lande burt.

 Volva glid fram;
 alt seg ter;
 djupt gjenom Nivl-Natt
 Veslemøy ser.

 Illfysin er
 den Rædsle-Stad;
 det slafsar og renn
 med Regn og Slad.

 Skinnvengje-Skap,
 Eiter-Kinglar

SIDE: 222

 tvist og stilt
 i Skodda vinglar.

 Likfugl flaksar
 med blåe Vengir;
 olme Udyr
 med Augo rengjer.

 Det kraumar og kravlar
 rundt i Ring
 med ult Kryp
 og ufysne Ting.

 Der kulsar kruksne
 dei dømde daude
 og vèd i Snøslaps
 med Føtar raude.

 Det renn og det driv;
 det sutlar og skvalar.
 For Veslemøy mildt
 Systeri talar:

 "Kaldt det er
 der me gjeng inn no;
 d'er Sjølvhugen hard
 som iser so.

 D'er Sjølvhugen hard
 og hjartelaus,
 som so her æveleg
 frøyste og fraus.

 Det Regne som dryp
 or Sky-Tyngd grå
 er Tårir som fell
 der ovan frå.

tvist: tyst.

frøyse: få til å frjose.

SIDE: 223

 Det Regne som droplar
 or Skoddesveim
 er Vonløyse-Gråt
 frå Mannaheim.

 D'er Vonløyse-Gråt
 som fell so kald
 frå Jordi tyngd
 under Herre-Vald.

 D'er Vonløyse-Gråt
 som fell so sår
 frå Folki som trotnar
 i Trældoms Kår.

 So fell Gråt
 alle Dagar
 frå trotne Folki,
 som fåfengt klagar.

 Fell og mengjer seg
 smått um Senn
 med Blod-Å som hit
 frå Mannheim renn.

 Blod-Å som hit
 frå Mannheim sig
 av Hèr-Herjing
 og Rans Krig.

 Blod-Å som sig
 hit frå Jord
 av Hèr-Herjing
 og Folkemord.

 Gråt seg blandar
 med Blod som strøymer;
 Nå-Brunn fyllest;
 Nåstrendar fløymer.

SIDE: 224

 Nå-Brunn fyllest,
 der Draken skrik;
 Nåstrendar fløymer,
 fulle av Lik."

Veslemøy.

Kven er dei villande Vå'ar
som sviv her i Våt-Roggs Sky?
Og seg, kva må dei so mødde draga
der fram gjenom Søyledy?

Systeri.

Daude Kroppar dei so må draga
der fram åt Nåbrunns Vik;
Kroppar av fallne Hèrmenn er det
åt Draken som sliter Lik.

For Ufreds Drake, i Nåbrunn svelt,
so må dei i Djupheim træle,
av di dei øydde for Folki på Jord
Hugnad og Heimesæle.

Hèrulvar er det og Blodmenn,
som rana Jord og Fe;
Heime-Liv og fredsamt Arbeid
dei under seg tråkka ned.

Hèrulvar er det og Blodmenn,
som røva Bøndar bleike;
Bøn dei møtte med Bile kvass,
og trampa og trælka dei veike.

No gjeng dei sjølve trotne
og trælar i mødde Kav,
lik Folki arme som dei på Jordi
so tungt å bera gav.

SIDE: 225

Naud lid dei i Nåe-Dalar
i Skoddeheimen kald,
som yvi Brørar i Mannaheimen
råde vilde med Vald.

Vondt hev dei åt seg laga
og Mein seg i Nåheim lagt,
som yvi Brørar i Mannaheimen
råde vilde med Magt.

Dei som herdest til Djevlar
på Jordi eller i Hel,
lide må den Vonløysa tunge
i djupaste Djupheim fæl.

 Fram gjenom Natti
 stilt det ber;
 all Stad Hamar
 flakkar og fèr.

 Flakkar og fèr
 Vegen stygg
 med kvar sine Syndir
 på tyngde Rygg.

 Kvar hev si Minning
 frå Livs Verke;
 men alle hev dei
 det same Merke.

 Kvar hev si Sut
 til Synde-Hyre;
 men alle er dei
 merkte til Dyre.

 På Nåstrendar vide
 det stend kvar Dag

SIDE: 226

 for Hér-Draken hóle
 eit hardt Slag.

 Det glamrar av Våpn
 all Tid;
 dei taper og vinn
 kvar-si Rid.

 Hèr-Lurar ljomar
 og Egle-Song;
 dei vinn og taper
 kvar-sin Gong.

 Kvar-sin Gong
 dei fell eller flyr;
 i Flokkar døyr Mennane
 der i Myr.

 Døyr i harde
 Bane-Ridir;
 vaknar upp att
 til nye Stridir.

 Folnar og døyr
 i kalde Gru;
 må upp att til same
 Ståke snu.

 All den Daude-
 Rædsle og Kvide
 må upp att dei der
 kvar Dag lide.

Veslemøy.

Kva slæst dei fyri? Og kven skal vinne,
når ein Gong dei Enden når?

SIDE: 227

Systeri.

Endelaust tøygjer seg denne Striden;
det er som på Jordi vår.

D'er Hat mot Hat, som med Hemn mot Hemn
kveikjer einannan upp,
so um det døyr på den eine Sida,
på hi Sida skyt det Knupp.

Ingin vinn og alle taper,
det kann dei sjølve sjå;
endå i æveleg Strid dei kivast
og rivast og slitast må.

 På Hovmannsdinsa
 gjeng Dansen glup
 på Moseduk skral
 yvi Avhols Djup.

 På Hovmannsdinsa
 gjeng Dansen lett;
 fyrst dei stanar,
 dei gjenom dett.

 Råds-Dy heiter
 ei Blautmyr fæl;
 der søkk og bliv
 so mang ei arm Sjæl.

 Magthavar-Fèni
 er næste Rast;
 so mang ei arm Sjæl der
 vart sitjande fast.

 I Doms-Dike ingin
 til Botnar gjeng;

Fèn: "Sump".

SIDE: 228

 dei søkk ikkje heilt,
 som halvt heng.

 I Domsdike-Galgar
 det hurglar og tyt;
 dei heng ikkje heilt,
 som halvt flyt.

 Angest og Naud
 er all Stad å sjå;
 so kvar for sin Urett
 lide må.

Veslemøy.

Når fekk dei det stygge Merke,
dei hev i sin Panne-Svord?

Systeri.

Den Dagen si Sjæl dei Dyre ofra,
til Velde å vinne på Jord.

Då fekk dei av Dyre den Runemagt,
at Urett til Rett dei vende,
og rådde sidan med Velde villt
og tvinga og batt og bende.

Med Dyre Hjelp under Drake Vakt
dei trygge det Velde visste;
men Merke fekk dei i sine Skallar,
og Fred og Fridom dei misste.

Dyre måtte dei tena
og Dyre Truskap sverja
og lyde Dyre i smått og stort
og Magti åt Dyre verja.

SIDE: 229

Åt alt som Dyre elskar
dei reiste Støttur og Slott;
men Sanningsvitne og Guds Profetar
slo dei ihel med Spott.

Dei gjorde Urett som Dyre baud;
åt Magti letta dei Byrdi;
men kom Vorherre i fåtøk Naud,
so berre stengde dei Døri.

Dei dømde gali å vera godt
og Lovi tøygde og rengde;
dei lét dei store Syndarar gå
og trutt dei småe dei hengde.

Det er dei syndige Styresmennar,
som døyvde Liv i Land
med Tvang og Tyngslur og Uretts Kravi
og Bendsle og Snøre-Band.

Lide må dei i Nivlheim,
i Kalddjupe gruggi og gruti,
som skygde med Tyngslur og stengde med Tvang
Soli frå Folke ute.

Lide må dei i Nivlheim,
i Kalddjupe vått og grått,
dei harde, vonde Styresmennar,
som lagde um Jordi Nott.

Lide må dei i Nivlheim,
som bygde med Stein og Stål
fagre, ljose Mannaheimen
um til eit Fangehòl.

 Fram sviv dei yvi
 den Svarm av Draugar

SIDE: 230

 til Dyre som sìt
 på dei sju Haugar.

 Der ligg i Nedfall
 ein gamall By;
 enn lyfter seg morknande
 Tårn mot Sky.

 Enn lyfter seg Borgir
 og Leikar-Hus
 og Tempel-Bygningar
 halvt i Grus.

 På Høgste-Haug
 yvi Gamle-Torg
 ligg den mosgrodde
 Rådhus-Borg.

 Der sìt Dyre,
 det store,
 skræmelegt,
 underleg vori.

 Høgt det ruvar
 frå Bakke-Braut;
 bundi sìt det
 keikt og kaut.

 Bundi sìt det
 breidt og bovi;
 Løve-Bùl hev det
 og Drake-Rove.

 Rova seg veivar
 i Bøyg og Sving
 lang og skjoldklædd
 Haugane kring.

SIDE: 231

 Tøygjer seg sidan
 ut og att,
 til burt ho myrknar
 i Nivlheims Natt.

 Bùlen lyfter seg
 fremst på Topp
 med tvo Hovud
 på ein Kropp.

 Det eine er Hovud
 av Vargen grå
 med Keisarkrone
 der ovan-å.

 Det andre er Hovud
 av Reven fin;
 Pavekrona
 der upp-å skin.

 Hovud til anna
 stundom kvæser,
 skjeglar, glefser,
 grin, fræser.

 Men Inkje ved Strid
 dei vinn eller vann;
 det veit dei og blidkar seg
 best dei kann.

 Ikkje i Sjølvstrid
 kann Dyre vinne;
 Hovudi blidkar seg,
 heite av Sinne.

 I Krig ein må
 med seg sjølv halde Fred;
 det skýnar og veit dei
 i Helvite med.

SIDE: 232

 Ytst stend Hirdi:
 Dronningar fride,
 Kongar og Keisarar,
 Bispar blide.

 Det er som dei skjelv
 i den isande Vind;
 med' djupt dei seg krøkjer
 for Herren sin.

 Keisarar, Kongar
 i Kåpur vide
 striglar Dyre
 um Bog og Side.

 Striglar Dyre
 um Bog og Kne;
 rundt ikringum
 Bispane kved.

 Stend i Radir
 for Dyre og kved,
 svingar med Røykverk
 og til det bed.

 Pavar stig fram
 i stort Skrud;
 messar for Dyre
 som for ein Gud.

 Dronningar høge
 svarar i Kor
 og dansar for Dyre
 i tunt Flor.

 Bundne dei er
 til Herren sin alle;
 han Merke sitt ser
 i kvar Skalle

SIDE: 233

 Alt i Gledskap
 og Glans seg ter;
 då peikar Volva,
 og Veslemøy ser.

 Dei Hirdfolk ho ser
 med Lovsong i Munn
 for Dyre, dei hatar
 av Hjartans Grunn.

 Ser kor med Høgtiding
 hardt dei seg leitar
 og under Kinn-Måling
 Blod sveitar.

 Og kor under Smiling
 og Ord fine
 dei lid den verste
 Helvites Pine.

 Hat og Rædsle
 og Angest fæl
 hauk-rid og hakkar
 kvar Hovmannssjæl.

 Dei hatar Dyre
 med Herjeklo
 og tannkvasse Blod-Gapi
 båe tvo;
 knurrar i Løynd
 mot det tunge Velde,
 men slepp ikkje frå;
 er merkte og selde.

 Hate er sterkt,
 men Rædsla vinn;
 blåkald ho ligg
 um kvart Kinn.

SIDE: 234

Veslemøy.

Kven er dette stygge Dyretroll
med Hovud tvo yvi Herdi?

Systeri.

Det er den skråvande Heimsens Magt,
Rike av denne Verdi.

Sterkt er Dyre, um bunde det sìt,
som var det ein Fange berre;
det nyt næst Mammon Ære og Ros
og Elsk hjå den vonde Herre.

Frå honom hev det Magti si;
ved honom Gud det svor
Ufred, og Rike sitt eigi sette
i Staden for hans på Jord.

Veslemøy.

Men Kross det hev yvi Kronur?
Og Bispar ikring det må smjuge?

Systeri.

Med Krossen, det stal, og det heilage Namn
vil alt det under seg ljuge.

Men Bispar og Pavar som lider her
sin Dom på denne Gjerdi,
d'er dei som gjorde Guds-Rike sjølv
til Rike av denne Verdi.

 Frå alle Nivlheims
 Myrar og Flæe

SIDE: 235

 kjem Helsar-Lag
 med Talur og Kvæde.

 Hit dreg dei seg seint;
 burt rekkjer dei fort;
 dei smeikjer so søtt,
 dei gjøler so stort.

 Men løynleg alle
 vrid seg i Pine
 og sveitar Blod
 yvi Lygnine sine.

 Og under Festsong
 og Helsarskrål
 høyrer Veslemøy
 Klagemål.

 Og Bønir mot Dyre,
 som sveik deim so ille,
 og Upprørsrop
 og Trugsmål ville.

 Men Dyre skvakkar
 med tver Lått:
 "alt de tenkjer,
 det veit eg godt."

 Dyre flirer
 med Augne-Rengje:
 "banne meg vel
 og banne meg lengi!

 Di meir de bannar,
 di meir de lid;
 og det er min Hugnad
 all Tid."

SIDE: 236

 Helsaran' bøygde
 burt dreg
 den lange Leid
 og den tunge Veg.

 Dyre skìl
 som ein Skimt or Sky;
 glytter rædd
 mot det veike Gry.

 Varge-Augo
 raudt brenner;
 Dyre stirande
 Volva kjenner.

 Uling gjeng
 gjenom Nott;
 høgt gøyr det Hovud
 grått:

 Spåmøy som Tidine
 veit og ser,
 spå meg du skal,
 fyrr burt du fèr.
 Suti mi veit du,
 som aldri spaknar:
 Velde, eg åtte,
 sårt eg saknar.
 Meinsleg det gjeng
 og mindre enn godt:
 alt på Jordi
 vert veikt og smått;
 våkt det gjeng
 og all Tid verre:
 ingin på Jord
 er lenger Herre;
 sund kaurast Heimen
 i Rike som Bygdir,

SIDE: 237

 Dvergar kliv upp
 på alle Høgdir;
 kløyvd er Magti
 og kløyvest meir,
 Små-Magtir vert det
 fleir og fleir.
 Ille var det,
 og hardt eg sytte,
 då Keisar og Pave
 Magti bytte;
 sidan Herrane
 all Stund
 meir og meir
 skifte ho sund,
 til dess dei no
 på det allra siste
 halve Magti
 til Folke misste.
 Jordi hev tapt
 sine Tindar og Berg;
 alt er flatt
 og Dverg yvi Dverg;
 ille gjeng det
 og alltid verre;
 no er snart
 Ålmugen Herre.
 Tidine er
 meir enn vonde;
 alt er Skrap
 og Borgar og Bonde;
 alle styrer
 og ingin rår,
 ingin yvi
 dei andre når;
 ingin er Cæsar
 og Gud på Jord;
 ingin Tyran;
 ingin stor.
 Volve som veit

SIDE: 238

 Tide-Vendi:
 når fær
 denne Armod Ende?
 Når døyr
 denne Borgartid kyrr;
 når veks meg Cæsar
 veldig som fyrr?

Revehovude.

Høyr, Volve, det eg segjer deg:
den rette Cæsar, det er eg;
i dette Teikne er mi Magt;
ved det er alt meg underlagt.

Eg ein Gong rådde Vargen fritt;
seg når vert Velde heilt att mitt?
Guds Jarl eg er på Jordi all;
ved dette Teikn eg vinne skal.

 Reven messande,
 blid i Ferd, 
 tyder på Krossen,
 som Volva ber.

 Vargehovude
 grin stygt;
 då høyrer det Volva
 kveda høgt.

Volva.

 Kløyvd sìt du,
 og klovne skal du;
 morkne, visne;
 Domen er fallen.

 Mene, tekel
 Magtine skreiv deg;

SIDE: 239

 Udyr var du;
 ingin deg saknar.

 Vond Tid,
 Våde-Tid;
 Grå-Alder,
 Græme-Alder!
 Mammon den tunge
 Mannheim tråkkar,
 jamnar med Jarnhæl
 Jordi flat;
 kry gjeng Konge
 Kræmaren no;
 Vakthund viljug
 du vaktar hans Kjellar.

 Minkande møder seg
 Mannaætti,
 vinn seg frå vondt
 til verre alltid.
 Sæle ho slepper
 og Sut seg avlar
 og naknare Naud
 for Nøgdi rike;
 for Herre-Hugnad
 i hardare Trældom
 stridande tungt ho
 strævar seg ned.

 Men midt i den mødde
 Mannaheimen
 fritt lever
 Freds Rike;
 aukande då,
 når det andre minkar,
 sterkt ved ein Cæsar
 du seint skýnar,
 han som mot vondt
 vinn med godt

SIDE: 240

 og Verdi tok
 med Teikne dette.

 Høgt lyfter Volva
 den vigde Stav;
 det sokk gjenom Nivlheim;
 det tagna av.

 Høgt lyfte ho Teikne;
 det lyste mildt;
 Nivlheim tagna
 og sturde stilt.

 Då gjekk ein Gufs
 gjenom Rome;
 det hiksta i Natti
 skùme.

 Varghovude byste
 seg:
 "ved dette Teikne
 vann eg!"

 Då lyfte seg Skolt
 og Skalle;
 Gapi opna seg
 alle.

 Vidopne Gapi
 stod,
 og heile Helvite
 lo.

Volva.

 Teikne deg kløyvde;
 klovne skal du;
 Rike, du rana,
 reiser seg nytt.

SIDE: 241

 Mene, tekel
 Magtine skreiv deg;
 i Lygn vann du,
 i Løynd kverv du.

 Dyre knurrar
 og illt seg ber;
 Volva med Møyane
 av fer.

 Lengst i Nord
 stig Frostheimen grå
 med Isberg som Eggir
 og Spir å sjå.

 Isberg gløser
 i Kaldgòva der
 som Eggir og agande
 Spir og Sverd.

 Under Høg-Egg sìt sveipt
 i rimkvit Kjol'
 Hel-Herren sterke
 på Keisar-Stol.

 Andlite er
 som i Hat isna;
 Veslemøy kald
 ved den Syni visna.

 Um Hovde som brattreist
 stig og rett,
 ei Iskrone glimar
 som stjernesett.

 Um Ringen ei Løynskrift
 blank seg dreg;
 Volva les:
 "Eg Mot Deg."

SIDE: 242

 Kring honom dansar
 dei arge Djevlar;
 fuse på vondt
 dei vandt seg hevlar.

 Veslemøy kviskra
 til Systeri snøgt:
 "seg, kann her vera
 so mykje stygt?"

 Barmen snører seg
 kvævd og kald:
 "hu! her hev det stygge
 Einevald."

 Det var so det sveiv henne
 Sinn og Sans;
 aldri såg ho
 so fæl ein Dans.

 D'er skakt og skeivt,
 d'er vrangt og vindt,
 d'er sleipt og kaldt,
 d'er skrukkut og skrint,
 d'er Kryp som krabbar,
 og byksande Dyr
 og Trollskap frå fælslege
 Eventyr;
 d'er Draken skjoldklædd
 og Ormen svinn;
 d'er Bustefeldar
 og Raggeskinn;
 d'er Hettur og Horn
 og Brodd og Bryne
 og Bløyg og Ugg
 og Trant og Tryne;
 Ape-Armar
 og Hestelegg,
 og Luggar og Faks

SIDE: 243

 og Bukke-Skjegg,
 Halsar hole
 og Nakkar tette
 Varge-Vembar,
 aldri mette;
 d'er trollstore gløsande
 Augo ille,
 Eld-Augo grøne,
 Blod-Augo ville,
 Rivtennar, Kløar,
 Rovur i Ring,
 Skinnvengir, alle
 skræmslege Ting;
 det dansar, med Uling
 som Øyro villar
 av Gap som på Løvur
 og Krokodillar,
 dansar og svansar,
 svinsar og sviv
 um Stolen, der Hel-Herren
 stirer stiv.

 Men styggedans ville
 stoggar brådlegt;
 Ord stig
 inn-argt, utòllegt.

Hel-Herren.

Volve du vise, høyr og seg kva Tidi mun lide;
lengi eg sat; og hardt meg Lengting sliter i Hugen.
Seg meg um Tidi er nær; um han gjèl snart, den sotbrune Hane,
varslande Striden, då han som hev Rome mitt teke skal falle.

Ende-lause skrid i roleg Gang gjenom Verdi,
seint som Uksar for Plog, dei seige gråe Årtusund,
eitt for eitt. Eg mæler og tèl og reknar og gløymer;
ventar Stundi med tòl-laust Mod og æveleg ventar;
aldri mi Tid kjem.

SIDE: 244

 Sant nok; eg råder og rikjer
yvi den vide Jord. Eg er denne Heimsens Fyrste.
Meg med dei mange Namn og mange Hamar som dårar
kvar etter Hug og Smak og Vit, meg tenar dei trottugt,
Storfjølden all, i Borg, på Børs, i Læger og Kyrkje.
Futar eg hev i Mengd og Tenarar all Stad på Jordi,
Fyrstar og førande Menn, Riksstellarar, Tenkjarar, Skaldar,
Prestar og fyrst og fremst min beste Lokkemat Kvinna.

Men kva nyttar det alt. Eit framandt Velde hev lagt seg
tungt yvi meg og mitt. Sjølv sìt i Nivlheim eg bundin,
slìten i Uro og heit Harm; og dei som meg tenar,
hughalve gjer dei det, og rædde og uglade oftast,
elte av Samvits Agg og Angest som løynleg gneg deim.
Trygt dei ikkje meg trur. Det andre Velde deim skræmer,
tyngjer til Slutt deim ned og øyder all deira Vinning.
Aldri Tenaren min fær hugheilt Løni si njote;
rædd han fæler ei Magt, som lurer og frå honom lempar
meir til sist enn han vann.

 Ein Gud i Band og i Trældom
sìt eg her til Spott. Og Tenarann' mine er bundne
liksom eg. Det tòlte og bar eg mykje for lengi.
Aldri Ro i min Hug eg fær, fyrr Stundi er komi,
då med Hel-hèren fram eg gjeng og Himilen stormar,
leggjande under meg alt; med Rett, for då hev eg Magti.

Fri vil eg stå og sterk, og frie skal Mennar meg tena;
fri skal den store Lyst yvi Verdi grenselaust fløyme
utan Trege og Sut for deim som er mine av Hjarta.
Eg er Gud og rår; min Vilje er Livslov og Lagnad;
gjenom Ævur og Tid og Rom gjeld mitt Ord åleine;
ingin sèt meg Mein i Mannheim, Hèl eller Himil.

Då er Verdi fri og sterk, og Live fær Helse,
løyst av Rædsla sjuk og Samvits pinande Uro;
fritt då rullar Blod med Elsk og Hat gjenom Årir;
heit brenn Hug i Strid for glødande Eigin-Vilje;
veikt og skralt og mildt lyt døy og det sterke skal vinne;

SIDE: 245

Gudar og Djevlar veks på Jord og Gjerningar store,
Våe-Verk eg Ville-Leik som lyser til Himlen.
Då er det komi, Rike mitt. Spå, Volve, når kjem det?

Volva.

 Upprørar er du
 alle Dagar,
 Liv-Øydar,
 Lov-Vendar,
 Mot-Gud,
 Mot-Krist,
 Brjotar som ikkje
 Byggjar kann vera.
 Eigna-laus
 annans Rike
 råde du vil,
 rive du laut;
 vondt veld du,
 vinn aldri.
 Langt frå dei låge
 Leidine dine
 Veg til Guddom
 viste ein større.
 Bøygd ber
 beint den Veg
 gjenom døkke Dalar
 til Dag fram,
 alltid upp,
 merkt med dette.

 Volva lyfter
 det vigde Tre;
 med Jammer søkk Nivlheim
 i Skodda ned.

 Med Jammer søkk Nivlheim
 i Skodde-Skygd;
 Volva med Systrane
 stig mot Høgd.

SIDE: 246

Uppveg.

 Dei stend millom Morgon-
 skyir og ser
 løyste Sjælir
 som upp fèr.

 Løyste Sjælir
 i kvite Lin
 som upp stig
 i Morgonskin.

 Frå Jordheims Dalar,
 der spreidt dei vankar,
 smått um Senn
 dei saman seg sankar.

 Saman seg sankar
 frå Berg og Skjer
 som kvite Fuglar
 på Flytjeferd.

 Enno heng Saknad
 i Hugen att
 og Gru frå den myrke
 Daude-Natt.

 Enno hev Saknad
 og Sæle Strid;
 sår er Skilnad
 og Løyningsrid.

 Sorgmild gjeng Song
 um den ljose Ferdi;
 blidt dei helsar
 til Avskil Verdi.

 Sorgmild gjeng Song
 i stille Bårur;

SIDE: 247

 Augo doggast
 med Minne-Tårur.

 Upp seg lyfter
 den kvite Ferd;
 den siste Sorgi
 Hugane skjer.

 -- -- Meir etterkvart
 gjeng Stigen gjegn,
 og meir leikar Sol
 gjenom Tåre-Regn.

 Lengtande stig
 Vandrar fegin;
 Regnbogar byggjer seg
 yvi Vegin.

 Under Regnbogar
 gjeng dei inn
 i Himil-Høgdir
 til Herre sin.

 Trygge, glade
 midt i si Sorg
 når dei stigande
 Himilborg.

 Høgare svell
 Songen glad;
 dei helsar sin Fridom
 med Siger-Kvad.

 Løyste, lyfte
 Sjæline kved;
 dei helsar med Fagnad
 den store Fred.

SIDE: 248

 -- -- Men sùme kjem utrygt
 i einsleg Ferd
 og tvilar, undrast:
 "gjeng vår Veg her?"

 Dei stig, stoggar,
 ser seg ikring:
 "kann vår Veg gjera
 so høg ein Sving?"

 At dei skulde treda
 Himil-Bru,
 er noko som ikkje
 dei kann tru.

 Fram gjeng dei for Volva
 med Uro-Tale:
 "du segje oss Veg!
 Me fer visst gale."

 Volva peikar
 mot Skybergs Kamb:
 "for stigande Sjælir
 ber Uppveg fram."

 "Ja no," smiler Systeri,
 "er det Tid
 til Glede for deim
 som stod sin Strid.

 No stig dei i Siger-
 Lin
 åt Høgdi der Guds Ljos
 skin.

 No stig dei lett under
 Bogar
 åt Høgdi der Guds Ljos
 logar.

SIDE: 249

 Herrar frie
 av Verdi
 fer dei den gode
 Ferdi.

 Løyste av Trollheims-
 Snara
 vinn dei det
 som skal vara.

 Her er den vigde
 Stad,
 der Sorgi tagnar
 glad."

Veslemøy.

Aldri høyrd' eg so ven ein Song;
aldri var eg so sæl;
kann Mannaborn slik Hugnad njote,
kven gjev seg då meir til Hel?

Aldri høyrd' eg so sæl ein Song;
aldri drøymd' eg slik Fagnad;
Syster, kven er dei Heilagmenni,
som fær denne ljose Lagnad?

Systeri.

Dei var ikkje Heilagmenne
meir enn du eller eg;
arme Synde Sjælir var det,
som valde den gode Veg.

D'er dei som med Sut og Saknad
 -- den heite sterke Lut -- 
fekk vondt og stygt og smått og ureint
svidt seg or Hugen ut.

SIDE: 250

D'er dei som ofra Live
og so det vann og trygde;
d'er dei som i Striden mot sjølve-seg
sjølve-seg nye bygde.

 Dei stend for Inngangen
 høg og stor;
 der yvi les dei
 eit ljost Ord.

 Dei les yvi Inngangen
 høg og prud:
 "Her kviler dei sæle
 som søv i Gud."

 Som Sjæline stigande
 Høgdi vinn,
 der stend Sankt Peder
 og viser deim inn.

 Han fagnar kvar Sjæl
 med Helsing blid:
 "velkomin heim
 frå den store Strid!"

 "Velkomin heim,
 og vel vere deg,
 som fann og fylgde
 Meistarens Veg!"

 -- -- Sùme modigt
 slær stort på;
 Sankt Peder læt det
 med godom gå.

 I kved ein Konge
 med kvass Tone:

SIDE: 251

 "eg kristna eit Land;
 kvar er mi Krone?"

 Til svarar Sankt Peder:
 "inn du smett,
 for du gav den fåtøke
 Enkja Rett."

 Ein Riking ropar
 med djerv Bøn:
 "eg bygde sjau Kyrkjur;
 kvar er mi Løn?"

 "Du slepp," lyder Svare,
 "Helheims Naud,
 for du gav den sjuke
 Stakkaren Braud."

 Ein Prest stig fram:
 "Er Domaren du?
 Ég hadde den einaste
 rette Tru."

 "Gakk inn, du Son min,"
 Sankt Peder kved;
 "du førde ei fatik
 Kjering Ved."

 Men til dei bljuge
 som knapt seg vågar
 inn under hans ljose
 Augne-Logar,
 til Sjælir rædde,
 ned-sedde på Jord,
 talar han milde
 Trøyste-Ord.

 Ein Arming stotar:
 "eg er ikkje verd -- ;

SIDE: 252

 det var kje mi Meining
 å koma her.

 At hit eg er drìvin
 må vera ein Spott;
 eg hev visst aldri
 gjort noko godt.

 Eg er nok for ring
 ein Mann til dess;
 alle sa
 eg var lite tess.

 Fant var eg og skifte
 med annan Fant
 det vesle eg hadde;
 det er nok sant.

 Men det sagde alle
 som visste det rette,
 at Ugagn helst
 eg gjorde med dette.

 Eg skulde pint
 på mitt Smør og Mjøl
 og lagt meg upp Pengar
 og tenkt på meg sjølv.

 Send meg av
 til mitt rette Rom!
 Ser dei meg her,
 fær eg verre Dom."

 Sankt Peder med ljose
 Augo lær:
 "Velkomin, Son;
 du er heime her.

SIDE: 253

 For deg og dine
 du sleit som ein Mann,
 og skifte med deim
 som mindre vann.

 Det Grautfat du godsleg
 med Stakkaren skifte,
 er betre enn både
 Bøn og Skrifte.

 Herren i Naud
 til deg kom;
 du fagna han vel,
 du gav han Rom.

 Herren kulsa
 i Vinter-Sut;
 du gav han din siste
 arme Klut.

 Her hev du lagt upp deg
 Skatten din;
 di gange du trygt
 til Kvila inn!"

 Rædd skjelv den arme
 Synde-Sjæl:
 "du tek imist;
 eg høyrer det vel.

 Såg eg Herren
 i Naud og Trong?
 Hev eg hjelpt honom
 nokon Gong?

 Anna å minnast
 eg Stakkar hev;
 kor greider eg vel
 dette Syndebrev?"

SIDE: 254

 Sund riv Sankt Peder
 Synde-Breve:
 "det Naudi du gav
 er Herren gjevi."

 Han smiler høg
 i sitt Bispeskrud:
 "det gode du auka;
 gakk til Gud!"

 Ein annan stig fram:
 "D'er nok altfor visst;
 eg ser eg er farin
 reint imist.

 Eg skýna meg ikkje
 på Teologi;
 og Kyrkja kom eg nok
 sjeldan i.

 Eg hadde knapt
 noko vidare Tru;
 so d'er nok best
 di fyrr eg fær snu.

 Eg var som ein Granskar, -- 
 um det Ord gjelder;
 kom elles ikkje
 langt med det heller."

 Sankt Peder svarar:
 "Du hev den Ros:
 du var av dei Vismenn
 som auka Ljos.

 Trutt du søkte
 og ærleg stod
 og fast, og hadde
 til Sanning Mod.

SIDE: 255

 Her er Kjelde
 og Utfalls Os
 for Sanning; gakk inn
 og finn meir Ljos!"

 Ein annan kjem;
 vil òg snu;
 høyrer kje hit;
 hev ikkje Tru.

 "Eg laga Musikk;
 kva skal dei med den,
 desse høge, heilage
 Bønemenn?"

 Sankt Peder smiler:
 "du gjekk og drøymde,
 og gjorde godt
 og burt-att det gløymde.

 Det fagre du dyrka
 med Liv og Blod;
 det fagre er Gud;
 han vil vera deg god."

 Undringsglade
 dei då seg vågar
 inn gjenom dei strålande
 Høgport-bogar.

 Vågar seg fram
 i glad Snøgd
 Vegen som ber
 til den høgste Høgd.

SIDE: 256

Veslemøy.

Sæle mi Syster, du segje meg sant
det no eg vil deg beda:
kor kann desse arme Mannaborn
nå denne høge Gleda?

Den Kvardags Stakkaren full av Synd
og urein og stygg og fæl,
kor kann han her i Ljos få kvile,
kvitklædd og rein og sæl?

Systeri.

Den Kvardags Stakkar med Syndi si
seg inn i den Reinleik tøygde,
og ofte han på si Stakkars Vis
i Kjærleik sin Vilje bøygde.

Dei mùna seg fram ein Mùn, so tidt
dei døyvde eit eggjande Ord,
og mana burt ein Illske-Tanke,
og Hemnsverk frå seg svor.

So tidt dei gløymde sitt eigi
og Større-Kravi lydde;
so tidt dei styrkte det fagre på Jord
og ufint og ufjelgt flydde.

Kvar Gong dei vann på vesalt og vondt
dei klæddest i Reinleiks Skrud;
og når dei auka Fred på Jordi,
dei var ein Stråle av Gud.

Veslemøy.

Eg bed deg vent, mi sæle Syster,
du spyrje den Spå-Møy milde:
der inn i det ljose Rike med deg
ei Stund so gjerne eg vilde.

SIDE: 257

Systeri.

Volva ruggar sitt kvite Hovud,
sveipt i det svarte Flor;
og var du det høgste Heilagmenne,
den Bøni er for stor.

Ho ser på deg, den høge,
med Sorgmod i Augneferd:
Lìkamen må du av deg leggje,
fyrr inn du gange her.

Uppe i Høgheim strålar Gud
som tusund Solir um Tind;
du kunde aldri det Ljose timja, -- 
då vart kjær Syster mi blind.

Uppe i Høgheim klingar Gud
som Verdi var tonande Strengir;
det minste Vék av den Allheims Samklang, -- 
då vaks deg Engle-Vengir.

Det minste Vék av den Allheims Samklang
fløymande rein og rik, -- 
du kunde kje lenger Jordi tòla
med alt hennar Skrål og Skrik.

Veslemøy.

Aldri ber dei meg Barn til Skirsle,
og aldri stend eg Brud;
gjerne døyr eg i denne Stundi,
um eg må skòda Gud.

Systeri.

Det ser eg i djupe Volve-Augo,
din Tråd er ikkje ut-spunnin;
og aldri må du deg ynskje løyst,
fyrr rette Dagin er runnin.

SIDE: 258

Volva.

 Heil av Helferd
 du heim fare;
 Bòd og Ærend
 du bera skal.

 Vel veit du
 Visdoms Vegar;
 Livs Leidine
 lagdest for deg.

 Gjeng med Jalm
 yvi Jordi Dom:
 alt vert uppbrent
 som inkje duger.
 Heimen i Hat
 og Hugsott gløder;
 av øydest
 i Ufred Verdi.

 Men løynt og lognt
 med Lidir svale
 fritt ligg det fræge
 Freds Rike.
 Størst stend
 millom store der,
 ikkje Herjar
 men Heimfredar,
 ikkje Brennar,
 men Byggjar og Bøtar,
 Avlar og ikkje
 Øydarvarg;
 Herre heiter
 høgast den,
 som Lov lyder,
 han lagde for seg,
 og Vinnar den,
 sin Vilje tvingar

SIDE: 259

 og Hugen hardvikte
 held i Taum.

 Sæle dei spake
 som sitt ofrar! -- 
 erve dei skal
 og eige Jordi.
 Stor den sterkaste
 stig or Duldo,
 sankar sine
 frå sùd og nord,
 frå Vald vinn deim
 og Velde gjev deim,
 heilagt hegner
 og høgt tryggjer,
 Mannheim midt
 i Mordheim vigjer;
 alt i Kjømdi
 han er for Synte;
 Røyster i Audni
 ropar hans Namn.

 Fylg dei fredsame
 fram gjenom Striden!
 Einslege fer dei,
 men endå sterke.
 Sæl eg deg segjer,
 du Sannings-valde;
 godt skal fylgje deg;
 far i Fred.

 Burt bleiknar Volva
 i Morgonglans,
 og er ikkje meir
 for Syn og Sans.

 Veslemøy held
 kjær Syster i Hand;
 lett sviv dei yvi
 det ljose Land.

SIDE: 260

 Sjælesong gjeng
 under Kvelvar stilt;
 det dreg so mjukt,
 det svæver so mildt.

 Sjælesong stig
 under Kvelven linn;
 varme fell Veslemøy
 Tårir på Kinn.

 -- -- Alt løyser seg upp
 i Ljos som skjelv
 og Song stor
 under høgan Kvelv.

 Veslemøy veit ikkje
 kor det er vori;
 ho sigler i Sky;
 ho er på Jordi.

 Ho kviler i ljosnande
 Vakning blid;
 fast i Hand
 hev ho Syster si.

 Ho kviler i linne
 Vakning kurt;
 Systeri ljosnar
 med Smil burt.

 Ljosnar med Smil
 burt og kved;
 stilt det syng
 som or Lufti ned.

SIDE: 261

Systeri.

No må me skiljast, kjær' vene Syster;
Morgonsol renn for deg.
No have du Fred i ditt unge Hjarta,
og sæl du vandre din Veg!

Seg det du såg i Syni di
i Høgheim og Djupe-Dike:
Verdi vinn me når upp me gjev ho,
og Rettferd søkjer og Rike.

 Enn heldt Veslemøy
 Handi varm
 fast og tett
 uppunder sin Barm.

 Heldt Handi fast
 med bedande Ord;
 då var det Handi
 til Gamle-Mor.

 Gamlemor bøygd
 for Sengi sìt;
 då var ho so glad,
 ho av Glede grét.

 "Å, vaknar du, Veslemøy?
 Å, er det visst?
 No trudde eg plent
 eg hadde deg misst.
 
 Kvit låg du og still
 i Dagane sju; -- 
 å nei, er det visst?
 å nei, er det du?"

SIDE: 262

 Mangt talar dei tvo
 der yvi Sengi;
 Veslemøy kviler
 godt og lengi.

 Og som ho att
 vinn Magt og Mæle,
 ho fortèl sine Synir
 fagre og fæle.

 Moderi stirer
 på Dotteri bleik:
 "Gud Takk, at du slapp
 frå den Leik.

 Heilag må du
 visseleg vera,
 som ut vart vald
 til so stort å bera."

Vis-møy.

 Åt Folke som sankast
 av vide Bygd
 fortèl ho dei Synir
 frå Hel og Høgd.

 Ein Morgon styrkt
 ho stend av si Seng
 og til sitt vanlege
 Arbeid gjeng.

 Ho er den ho var;
 men fredsæl Ro
 ligg som ei Lysning
 um henne no.

SIDE: 263

 Ho er den ho var,
 men ei Linne
 hev lagt seg um hennar
 Minne.

 Ho fylgjer Lærdomen
 mild og streng;
 ho elskar den Vegen
 ho stilt gjeng.

 I annsame År
 stellar ho Môri,
 til dess ho henne
 lyt fylgje åt Jordi.

 So stullar ho einsleg,
 i Framvon glad;
 Venir hev ho
 all stad.

 Ho strider og strævar,
 spinn og syr,
 og hjelper og steller
 Folk og Dyr.

 Ruslar ved Vogge
 og Sjukeseng;
 hugsar og hyggjer um
 alt som treng.

 Men ein Ting vart tung
 meir enn Von:
 å tilgjeva henne
 som tok han Jon.

 Ho stridde og stridde;
 Viljen var rein,
 men Kjøte det veike
 lagde Mein.

SIDE: 264

 Ho tenkte so tidt:
 no er det gløymt.
 Men berre so var det
 djupare gøymt.

 Ho tenkte: no hev eg
 ned det lagt.
 Men upp att det glødde
 med meir Magt.

 Ho stridde og stridde;
 Viljen var god;
 men djupt sat Syndi
 i Kjøt og Blod.

 Då hjelpte Vårherre
 med Bråe:
 tok Jon ifrå deim
 båe.

 Då hjelpte Vårherre
 med Ro:
 tok Jon frå deim båe
 tvo.

 Det var som det løyste seg
 Band av Barm;
 det lettna; ho vart som
 so god og varm.

 Veslemøy tilgav;
 ho kunde no;
 då vart ho um Hjarta
 so varm og god.

 Ho tala til Enkja:
 "lat vondt vera gløymt.
 Eg ber ikkje Agg.
 Det er alt som drøymt."

SIDE: 265

 Enkja stilt
 i Gråt stod:
 "no hev Gud skilt
 millom oss tvo."

 Veslemøy eldest
 fort ifrå då;
 men enno dei kann ho
 på Kyrkjeveg sjå.

 Ho studrar ofte
 med Duk og Stav
 til Kyrkja og helsar
 Jon i hans Grav.

 "Du var den fyrste
 og vert den siste,
 dess meir meg kjær,
 av di eg deg misste.

 Du var mi Sorg;
 eg var di Brud;
 no eig eg deg heil
 og rein for Gud."

 Gjerne ho lìver;
 glad vil ho døy;
 til Vismøy er vorti
 Veslemøy.

